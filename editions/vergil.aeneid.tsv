urn:cts:latinLit:phi0690.phi003:1.1	Arma virumque cano, Troiae qui primus ab oris
urn:cts:latinLit:phi0690.phi003:1.2	Italiam, fato profugus, Laviniaque venit
urn:cts:latinLit:phi0690.phi003:1.3	litora, multum ille et terris iactatus et alto
urn:cts:latinLit:phi0690.phi003:1.4	vi superum saevae memorem Iunonis ob iram;
urn:cts:latinLit:phi0690.phi003:1.5	multa quoque et bello passus, dum conderet urbem,
urn:cts:latinLit:phi0690.phi003:1.6	inferretque deos Latio, genus unde Latinum,
urn:cts:latinLit:phi0690.phi003:1.7	Albanique patres, atque altae moenia Romae.
urn:cts:latinLit:phi0690.phi003:1.8	Musa, mihi causas memora, quo numine laeso,
urn:cts:latinLit:phi0690.phi003:1.9	quidve dolens, regina deum tot volvere casus
urn:cts:latinLit:phi0690.phi003:1.10	insignem pietate virum, tot adire labores
urn:cts:latinLit:phi0690.phi003:1.11	impulerit. Tantaene animis caelestibus irae?
urn:cts:latinLit:phi0690.phi003:1.12	Urbs antiqua fuit, Tyrii tenuere coloni,
urn:cts:latinLit:phi0690.phi003:1.13	Karthago, Italiam contra Tiberinaque longe
urn:cts:latinLit:phi0690.phi003:1.14	ostia, dives opum studiisque asperrima belli;
urn:cts:latinLit:phi0690.phi003:1.15	quam Iuno fertur terris magis omnibus unam
urn:cts:latinLit:phi0690.phi003:1.16	posthabita coluisse Samo; hic illius arma,
urn:cts:latinLit:phi0690.phi003:1.17	hic currus fuit; hoc regnum dea gentibus esse,
urn:cts:latinLit:phi0690.phi003:1.18	si qua fata sinant, iam tum tenditque fovetque.
urn:cts:latinLit:phi0690.phi003:1.19	Progeniem sed enim Troiano a sanguine duci
urn:cts:latinLit:phi0690.phi003:1.20	audierat, Tyrias olim quae verteret arces;
urn:cts:latinLit:phi0690.phi003:1.21	hinc populum late regem belloque superbum
urn:cts:latinLit:phi0690.phi003:1.22	venturum excidio Libyae: sic volvere Parcas.
urn:cts:latinLit:phi0690.phi003:1.23	Id metuens, veterisque memor Saturnia belli,
urn:cts:latinLit:phi0690.phi003:1.24	prima quod ad Troiam pro caris gesserat Argis---
urn:cts:latinLit:phi0690.phi003:1.25	necdum etiam causae irarum saevique dolores
urn:cts:latinLit:phi0690.phi003:1.26	exciderant animo: manet alta mente repostum
urn:cts:latinLit:phi0690.phi003:1.27	iudicium Paridis spretaeque iniuria formae,
urn:cts:latinLit:phi0690.phi003:1.28	et genus invisum, et rapti Ganymedis honores.
urn:cts:latinLit:phi0690.phi003:1.29	His accensa super, iactatos aequore toto
urn:cts:latinLit:phi0690.phi003:1.30	Troas, reliquias Danaum atque immitis Achilli,
urn:cts:latinLit:phi0690.phi003:1.31	arcebat longe Latio, multosque per annos
urn:cts:latinLit:phi0690.phi003:1.32	errabant, acti fatis, maria omnia circum.
urn:cts:latinLit:phi0690.phi003:1.33	Tantae molis erat Romanam condere gentem!
urn:cts:latinLit:phi0690.phi003:1.34	Vix e conspectu Siculae telluris in altum
urn:cts:latinLit:phi0690.phi003:1.35	vela dabant laeti, et spumas salis aere ruebant,
urn:cts:latinLit:phi0690.phi003:1.36	cum Iuno, aeternum servans sub pectore volnus,
urn:cts:latinLit:phi0690.phi003:1.37	haec secum: "Mene incepto desistere victam,
urn:cts:latinLit:phi0690.phi003:1.38	nec posse Italia Teucrorum avertere regem?
urn:cts:latinLit:phi0690.phi003:1.39	Quippe vetor fatis. Pallasne exurere classem
urn:cts:latinLit:phi0690.phi003:1.40	Argivum atque ipsos potuit submergere ponto,
urn:cts:latinLit:phi0690.phi003:1.41	unius ob noxam et furias Aiacis Oilei?
urn:cts:latinLit:phi0690.phi003:1.42	Ipsa, Iovis rapidum iaculata e nubibus ignem,
urn:cts:latinLit:phi0690.phi003:1.43	disiecitque rates evertitque aequora ventis,
urn:cts:latinLit:phi0690.phi003:1.44	illum expirantem transfixo pectore flammas
urn:cts:latinLit:phi0690.phi003:1.45	turbine corripuit scopuloque infixit acuto.
urn:cts:latinLit:phi0690.phi003:1.46	Ast ego, quae divom incedo regina, Iovisque
urn:cts:latinLit:phi0690.phi003:1.47	et soror et coniunx, una cum gente tot annos
urn:cts:latinLit:phi0690.phi003:1.48	bella gero!  Et quisquam numen Iunonis adoret
urn:cts:latinLit:phi0690.phi003:1.49	praeterea, aut supplex aris imponet honorem?"
urn:cts:latinLit:phi0690.phi003:1.50	Talia flammato secum dea corde volutans
urn:cts:latinLit:phi0690.phi003:1.51	nimborum in patriam, loca feta furentibus austris,
urn:cts:latinLit:phi0690.phi003:1.52	Aeoliam venit. Hic vasto rex Aeolus antro
urn:cts:latinLit:phi0690.phi003:1.53	luctantes ventos tempestatesque sonoras
urn:cts:latinLit:phi0690.phi003:1.54	imperio premit ac vinclis et carcere frenat.
urn:cts:latinLit:phi0690.phi003:1.55	Illi indignantes magno cum murmure montis
urn:cts:latinLit:phi0690.phi003:1.56	circum claustra fremunt; celsa sedet Aeolus arce
urn:cts:latinLit:phi0690.phi003:1.57	sceptra tenens, mollitque animos et temperat iras.
urn:cts:latinLit:phi0690.phi003:1.58	Ni faciat, maria ac terras caelumque profundum
urn:cts:latinLit:phi0690.phi003:1.59	quippe ferant rapidi secum verrantque per auras.
urn:cts:latinLit:phi0690.phi003:1.60	Sed pater omnipotens speluncis abdidit atris,
urn:cts:latinLit:phi0690.phi003:1.61	hoc metuens, molemque et montis insuper altos
urn:cts:latinLit:phi0690.phi003:1.62	imposuit, regemque dedit, qui foedere certo
urn:cts:latinLit:phi0690.phi003:1.63	et premere et laxas sciret dare iussus habenas.
urn:cts:latinLit:phi0690.phi003:1.64	Ad quem tum Iuno supplex his vocibus usa est:
urn:cts:latinLit:phi0690.phi003:1.65	"Aeole, namque tibi divom pater atque hominum rex
urn:cts:latinLit:phi0690.phi003:1.66	et mulcere dedit fluctus et tollere vento,
urn:cts:latinLit:phi0690.phi003:1.67	gens inimica mihi Tyrrhenum navigat aequor,
urn:cts:latinLit:phi0690.phi003:1.68	Ilium in Italiam portans victosque Penates:
urn:cts:latinLit:phi0690.phi003:1.69	incute vim ventis submersasque obrue puppes,
urn:cts:latinLit:phi0690.phi003:1.70	aut age diversos et disiice corpora ponto.
urn:cts:latinLit:phi0690.phi003:1.71	Sunt mihi bis septem praestanti corpore nymphae,
urn:cts:latinLit:phi0690.phi003:1.72	quarum quae forma pulcherrima Deiopea,
urn:cts:latinLit:phi0690.phi003:1.73	conubio iungam stabili propriamque dicabo,
urn:cts:latinLit:phi0690.phi003:1.74	omnis ut tecum meritis pro talibus annos
urn:cts:latinLit:phi0690.phi003:1.75	exigat, et pulchra faciat te prole parentem."
urn:cts:latinLit:phi0690.phi003:1.76	Aeolus haec contra: "Tuus, O regina, quid optes
urn:cts:latinLit:phi0690.phi003:1.77	explorare labor; mihi iussa capessere fas est.
urn:cts:latinLit:phi0690.phi003:1.78	Tu mihi, quodcumque hoc regni, tu sceptra Iovemque
urn:cts:latinLit:phi0690.phi003:1.79	concilias, tu das epulis accumbere divom,
urn:cts:latinLit:phi0690.phi003:1.80	nimborumque facis tempestatumque potentem."
urn:cts:latinLit:phi0690.phi003:1.81	Haec ubi dicta, cavum conversa cuspide montem
urn:cts:latinLit:phi0690.phi003:1.82	impulit in latus: ac venti, velut agmine facto,
urn:cts:latinLit:phi0690.phi003:1.83	qua data porta, ruunt et terras turbine perflant.
urn:cts:latinLit:phi0690.phi003:1.84	Incubuere mari, totumque a sedibus imis
urn:cts:latinLit:phi0690.phi003:1.85	una Eurusque Notusque ruunt creberque procellis
urn:cts:latinLit:phi0690.phi003:1.86	Africus, et vastos volvunt ad litora fluctus.
urn:cts:latinLit:phi0690.phi003:1.87	Insequitur clamorque virum stridorque rudentum.
urn:cts:latinLit:phi0690.phi003:1.88	Eripiunt subito nubes caelumque diemque
urn:cts:latinLit:phi0690.phi003:1.89	Teucrorum ex oculis; ponto nox incubat atra.
urn:cts:latinLit:phi0690.phi003:1.90	Intonuere poli, et crebris micat ignibus aether,
urn:cts:latinLit:phi0690.phi003:1.91	praesentemque viris intentant omnia mortem.
urn:cts:latinLit:phi0690.phi003:1.92	Extemplo Aeneae solvuntur frigore membra:
urn:cts:latinLit:phi0690.phi003:1.93	ingemit, et duplicis tendens ad sidera palmas
urn:cts:latinLit:phi0690.phi003:1.94	talia voce refert: "O terque quaterque beati,
urn:cts:latinLit:phi0690.phi003:1.95	quis ante ora patrum Troiae sub moenibus altis
urn:cts:latinLit:phi0690.phi003:1.96	contigit oppetere! O Danaum fortissime gentis
urn:cts:latinLit:phi0690.phi003:1.97	Tydide! Mene Iliacis occumbere campis
urn:cts:latinLit:phi0690.phi003:1.98	non potuisse, tuaque animam hanc effundere dextra,
urn:cts:latinLit:phi0690.phi003:1.99	saevus ubi Aeacidae telo iacet Hector, ubi ingens
urn:cts:latinLit:phi0690.phi003:1.100	Sarpedon, ubi tot Simois correpta sub undis
urn:cts:latinLit:phi0690.phi003:1.101	scuta virum galeasque et fortia corpora volvit?"
urn:cts:latinLit:phi0690.phi003:1.102	Talia iactanti stridens Aquilone procella
urn:cts:latinLit:phi0690.phi003:1.103	velum adversa ferit, fluctusque ad sidera tollit.
urn:cts:latinLit:phi0690.phi003:1.104	Franguntur remi; tum prora avertit, et undis
urn:cts:latinLit:phi0690.phi003:1.105	dat latus; insequitur cumulo praeruptus aquae mons.
urn:cts:latinLit:phi0690.phi003:1.106	Hi summo in fluctu pendent; his unda dehiscens
urn:cts:latinLit:phi0690.phi003:1.107	terram inter fluctus aperit; furit aestus harenis.
urn:cts:latinLit:phi0690.phi003:1.108	Tris Notus abreptas in saxa latentia torquet---
urn:cts:latinLit:phi0690.phi003:1.109	saxa vocant Itali mediis quae in fluctibus aras---
urn:cts:latinLit:phi0690.phi003:1.110	dorsum immane mari summo; tris Eurus ab alto
urn:cts:latinLit:phi0690.phi003:1.111	in brevia et Syrtis urguet, miserabile visu,
urn:cts:latinLit:phi0690.phi003:1.112	inliditque vadis atque aggere cingit harenae.
urn:cts:latinLit:phi0690.phi003:1.113	Unam, quae Lycios fidumque vehebat Oronten,
urn:cts:latinLit:phi0690.phi003:1.114	ipsius ante oculos ingens a vertice pontus
urn:cts:latinLit:phi0690.phi003:1.115	in puppim ferit: excutitur pronusque magister
urn:cts:latinLit:phi0690.phi003:1.116	volvitur in caput; ast illam ter fluctus ibidem
urn:cts:latinLit:phi0690.phi003:1.117	torquet agens circum, et rapidus vorat aequore vortex.
urn:cts:latinLit:phi0690.phi003:1.118	Adparent rari nantes in gurgite vasto,
urn:cts:latinLit:phi0690.phi003:1.119	arma virum, tabulaeque, et Troia gaza per undas.
urn:cts:latinLit:phi0690.phi003:1.120	Iam validam Ilionei navem, iam fortis Achati,
urn:cts:latinLit:phi0690.phi003:1.121	et qua vectus Abas, et qua grandaevus Aletes,
urn:cts:latinLit:phi0690.phi003:1.122	vicit hiems; laxis laterum compagibus omnes
urn:cts:latinLit:phi0690.phi003:1.123	accipiunt inimicum imbrem, rimisque fatiscunt.
urn:cts:latinLit:phi0690.phi003:1.124	Interea magno misceri murmure pontum,
urn:cts:latinLit:phi0690.phi003:1.125	emissamque hiemem sensit Neptunus, et imis
urn:cts:latinLit:phi0690.phi003:1.126	stagna refusa vadis, graviter commotus; et alto
urn:cts:latinLit:phi0690.phi003:1.127	prospiciens, summa placidum caput extulit unda.
urn:cts:latinLit:phi0690.phi003:1.128	Disiectam Aeneae, toto videt aequore classem,
urn:cts:latinLit:phi0690.phi003:1.129	fluctibus oppressos Troas caelique ruina,
urn:cts:latinLit:phi0690.phi003:1.130	nec latuere doli fratrem Iunonis et irae.
urn:cts:latinLit:phi0690.phi003:1.131	Eurum ad se Zephyrumque vocat, dehinc talia fatur:
urn:cts:latinLit:phi0690.phi003:1.132	"Tantane vos generis tenuit fiducia vestri?
urn:cts:latinLit:phi0690.phi003:1.133	Iam caelum terramque meo sine numine, venti,
urn:cts:latinLit:phi0690.phi003:1.134	miscere, et tantas audetis tollere moles?
urn:cts:latinLit:phi0690.phi003:1.135	Quos ego---sed motos praestat componere fluctus.
urn:cts:latinLit:phi0690.phi003:1.136	Post mihi non simili poena commissa luetis.
urn:cts:latinLit:phi0690.phi003:1.137	Maturate fugam, regique haec dicite vestro:
urn:cts:latinLit:phi0690.phi003:1.138	non illi imperium pelagi saevumque tridentem,
urn:cts:latinLit:phi0690.phi003:1.139	sed mihi sorte datum. Tenet ille immania saxa,
urn:cts:latinLit:phi0690.phi003:1.140	vestras, Eure, domos; illa se iactet in aula
urn:cts:latinLit:phi0690.phi003:1.141	Aeolus, et clauso ventorum carcere regnet."
urn:cts:latinLit:phi0690.phi003:1.142	Sic ait, et dicto citius tumida aequora placat,
urn:cts:latinLit:phi0690.phi003:1.143	collectasque fugat nubes, solemque reducit.
urn:cts:latinLit:phi0690.phi003:1.144	Cymothoe simul et Triton adnixus acuto
urn:cts:latinLit:phi0690.phi003:1.145	detrudunt navis scopulo; levat ipse tridenti;
urn:cts:latinLit:phi0690.phi003:1.146	et vastas aperit syrtis, et temperat aequor,
urn:cts:latinLit:phi0690.phi003:1.147	atque rotis summas levibus perlabitur undas.
urn:cts:latinLit:phi0690.phi003:1.148	Ac veluti magno in populo cum saepe coorta est
urn:cts:latinLit:phi0690.phi003:1.149	seditio, saevitque animis ignobile volgus,
urn:cts:latinLit:phi0690.phi003:1.150	iamque faces et saxa volant---furor arma ministrat;
urn:cts:latinLit:phi0690.phi003:1.151	tum, pietate gravem ac meritis si forte virum quem
urn:cts:latinLit:phi0690.phi003:1.152	conspexere, silent, arrectisque auribus adstant;
urn:cts:latinLit:phi0690.phi003:1.153	ille regit dictis animos, et pectora mulcet,---
urn:cts:latinLit:phi0690.phi003:1.154	sic cunctus pelagi cecidit fragor, aequora postquam
urn:cts:latinLit:phi0690.phi003:1.155	prospiciens genitor caeloque invectus aperto
urn:cts:latinLit:phi0690.phi003:1.156	flectit equos, curruque volans dat lora secundo.
urn:cts:latinLit:phi0690.phi003:1.157	Defessi Aeneadae, quae proxima litora, cursu
urn:cts:latinLit:phi0690.phi003:1.158	contendunt petere, et Libyae vertuntur ad oras.
urn:cts:latinLit:phi0690.phi003:1.159	Est in secessu longo locus: insula portum
urn:cts:latinLit:phi0690.phi003:1.160	efficit obiectu laterum, quibus omnis ab alto
urn:cts:latinLit:phi0690.phi003:1.161	frangitur inque sinus scindit sese unda reductos.
urn:cts:latinLit:phi0690.phi003:1.162	Hinc atque hinc vastae rupes geminique minantur
urn:cts:latinLit:phi0690.phi003:1.163	in caelum scopuli, quorum sub vertice late
urn:cts:latinLit:phi0690.phi003:1.164	aequora tuta silent; tum silvis scaena coruscis
urn:cts:latinLit:phi0690.phi003:1.165	desuper horrentique atrum nemus imminet umbra.
urn:cts:latinLit:phi0690.phi003:1.166	Fronte sub adversa scopulis pendentibus antrum,
urn:cts:latinLit:phi0690.phi003:1.167	intus aquae dulces vivoque sedilia saxo,
urn:cts:latinLit:phi0690.phi003:1.168	nympharum domus: hic fessas non vincula navis
urn:cts:latinLit:phi0690.phi003:1.169	ulla tenent, unco non alligat ancora morsu.
urn:cts:latinLit:phi0690.phi003:1.170	Huc septem Aeneas collectis navibus omni
urn:cts:latinLit:phi0690.phi003:1.171	ex numero subit; ac magno telluris amore
urn:cts:latinLit:phi0690.phi003:1.172	egressi optata potiuntur Troes harena,
urn:cts:latinLit:phi0690.phi003:1.173	et sale tabentis artus in litore ponunt.
urn:cts:latinLit:phi0690.phi003:1.174	Ac primum silici scintillam excudit Achates,
urn:cts:latinLit:phi0690.phi003:1.175	succepitque ignem foliis, atque arida circum
urn:cts:latinLit:phi0690.phi003:1.176	nutrimenta dedit, rapuitque in fomite flammam.
urn:cts:latinLit:phi0690.phi003:1.177	Tum Cererem corruptam undis Cerealiaque arma
urn:cts:latinLit:phi0690.phi003:1.178	expediunt fessi rerum, frugesque receptas
urn:cts:latinLit:phi0690.phi003:1.179	et torrere parant flammis et frangere saxo.
urn:cts:latinLit:phi0690.phi003:1.180	Aeneas scopulum interea conscendit, et omnem
urn:cts:latinLit:phi0690.phi003:1.181	prospectum late pelago petit, Anthea si quem
urn:cts:latinLit:phi0690.phi003:1.182	iactatum vento videat Phrygiasque biremis,
urn:cts:latinLit:phi0690.phi003:1.183	aut Capyn, aut celsis in puppibus arma Caici.
urn:cts:latinLit:phi0690.phi003:1.184	Navem in conspectu nullam, tris litore cervos
urn:cts:latinLit:phi0690.phi003:1.185	prospicit errantis; hos tota armenta sequuntur
urn:cts:latinLit:phi0690.phi003:1.186	a tergo, et longum per vallis pascitur agmen.
urn:cts:latinLit:phi0690.phi003:1.187	Constitit hic, arcumque manu celerisque sagittas
urn:cts:latinLit:phi0690.phi003:1.188	corripuit, fidus quae tela gerebat Achates;
urn:cts:latinLit:phi0690.phi003:1.189	ductoresque ipsos primum, capita alta ferentis
urn:cts:latinLit:phi0690.phi003:1.190	cornibus arboreis, sternit, tum volgus, et omnem
urn:cts:latinLit:phi0690.phi003:1.191	miscet agens telis nemora inter frondea turbam;
urn:cts:latinLit:phi0690.phi003:1.192	nec prius absistit, quam septem ingentia victor
urn:cts:latinLit:phi0690.phi003:1.193	corpora fundat humi, et numerum cum navibus aequet.
urn:cts:latinLit:phi0690.phi003:1.194	Hinc portum petit, et socios partitur in omnes.
urn:cts:latinLit:phi0690.phi003:1.195	Vina bonus quae deinde cadis onerarat Acestes
urn:cts:latinLit:phi0690.phi003:1.196	litore Trinacrio dederatque abeuntibus heros,
urn:cts:latinLit:phi0690.phi003:1.197	dividit, et dictis maerentia pectora mulcet:
urn:cts:latinLit:phi0690.phi003:1.198	"O socii---neque enim ignari sumus ante malorum---
urn:cts:latinLit:phi0690.phi003:1.199	O passi graviora, dabit deus his quoque finem.
urn:cts:latinLit:phi0690.phi003:1.200	Vos et Scyllaeam rabiem penitusque sonantis
urn:cts:latinLit:phi0690.phi003:1.201	accestis scopulos, vos et Cyclopea saxa
urn:cts:latinLit:phi0690.phi003:1.202	experti: revocate animos, maestumque timorem
urn:cts:latinLit:phi0690.phi003:1.203	mittite: forsan et haec olim meminisse iuvabit.
urn:cts:latinLit:phi0690.phi003:1.204	Per varios casus, per tot discrimina rerum
urn:cts:latinLit:phi0690.phi003:1.205	tendimus in Latium; sedes ubi fata quietas
urn:cts:latinLit:phi0690.phi003:1.206	ostendunt; illic fas regna resurgere Troiae.
urn:cts:latinLit:phi0690.phi003:1.207	Durate, et vosmet rebus servate secundis."
urn:cts:latinLit:phi0690.phi003:1.208	Talia voce refert, curisque ingentibus aeger
urn:cts:latinLit:phi0690.phi003:1.209	spem voltu simulat, premit altum corde dolorem.
urn:cts:latinLit:phi0690.phi003:1.210	Illi se praedae accingunt, dapibusque futuris;
urn:cts:latinLit:phi0690.phi003:1.211	tergora deripiunt costis et viscera nudant;
urn:cts:latinLit:phi0690.phi003:1.212	pars in frusta secant veribusque trementia figunt;
urn:cts:latinLit:phi0690.phi003:1.213	litore aena locant alii, flammasque ministrant.
urn:cts:latinLit:phi0690.phi003:1.214	Tum victu revocant vires, fusique per herbam
urn:cts:latinLit:phi0690.phi003:1.215	implentur veteris Bacchi pinguisque ferinae.
urn:cts:latinLit:phi0690.phi003:1.216	Postquam exempta fames epulis mensaeque remotae,
urn:cts:latinLit:phi0690.phi003:1.217	amissos longo socios sermone requirunt,
urn:cts:latinLit:phi0690.phi003:1.218	spemque metumque inter dubii, seu vivere credant,
urn:cts:latinLit:phi0690.phi003:1.219	sive extrema pati nec iam exaudire vocatos.
urn:cts:latinLit:phi0690.phi003:1.220	Praecipue pius Aeneas nunc acris Oronti,
urn:cts:latinLit:phi0690.phi003:1.221	nunc Amyci casum gemit et crudelia secum
urn:cts:latinLit:phi0690.phi003:1.222	fata Lyci, fortemque Gyan, fortemque Cloanthum.
urn:cts:latinLit:phi0690.phi003:1.223	Et iam finis erat, cum Iuppiter aethere summo
urn:cts:latinLit:phi0690.phi003:1.224	despiciens mare velivolum terrasque iacentis
urn:cts:latinLit:phi0690.phi003:1.225	litoraque et latos populos, sic vertice caeli
urn:cts:latinLit:phi0690.phi003:1.226	constitit, et Libyae defixit lumina regnis.
urn:cts:latinLit:phi0690.phi003:1.227	Atque illum talis iactantem pectore curas
urn:cts:latinLit:phi0690.phi003:1.228	tristior et lacrimis oculos suffusa nitentis
urn:cts:latinLit:phi0690.phi003:1.229	adloquitur Venus: "O qui res hominumque deumque
urn:cts:latinLit:phi0690.phi003:1.230	aeternis regis imperiis, et fulmine terres,
urn:cts:latinLit:phi0690.phi003:1.231	quid meus Aeneas in te committere tantum,
urn:cts:latinLit:phi0690.phi003:1.232	quid Troes potuere, quibus, tot funera passis,
urn:cts:latinLit:phi0690.phi003:1.233	cunctus ob Italiam terrarum clauditur orbis?
urn:cts:latinLit:phi0690.phi003:1.234	Certe hinc Romanos olim, volventibus annis,
urn:cts:latinLit:phi0690.phi003:1.235	hinc fore ductores, revocato a sanguine Teucri,
urn:cts:latinLit:phi0690.phi003:1.236	qui mare, qui terras omni dicione tenerent,
urn:cts:latinLit:phi0690.phi003:1.237	pollicitus, quae te, genitor, sententia vertit?
urn:cts:latinLit:phi0690.phi003:1.238	Hoc equidem occasum Troiae tristisque ruinas
urn:cts:latinLit:phi0690.phi003:1.239	solabar, fatis contraria fata rependens;
urn:cts:latinLit:phi0690.phi003:1.240	nunc eadem fortuna viros tot casibus actos
urn:cts:latinLit:phi0690.phi003:1.241	insequitur. Quem das finem, rex magne, laborum?
urn:cts:latinLit:phi0690.phi003:1.242	Antenor potuit, mediis elapsus Achivis,
urn:cts:latinLit:phi0690.phi003:1.243	Illyricos penetrare sinus, atque intima tutus
urn:cts:latinLit:phi0690.phi003:1.244	regna Liburnorum, et fontem superare Timavi,
urn:cts:latinLit:phi0690.phi003:1.245	unde per ora novem vasto cum murmure montis
urn:cts:latinLit:phi0690.phi003:1.246	it mare proruptum et pelago premit arva sonanti.
urn:cts:latinLit:phi0690.phi003:1.247	Hic tamen ille urbem Patavi sedesque locavit
urn:cts:latinLit:phi0690.phi003:1.248	Teucrorum, et genti nomen dedit, armaque fixit
urn:cts:latinLit:phi0690.phi003:1.249	Troia; nunc placida compostus pace quiescit:
urn:cts:latinLit:phi0690.phi003:1.250	nos, tua progenies, caeli quibus adnuis arcem,
urn:cts:latinLit:phi0690.phi003:1.251	navibus (infandum!) amissis, unius ob iram
urn:cts:latinLit:phi0690.phi003:1.252	prodimur atque Italis longe disiungimur oris.
urn:cts:latinLit:phi0690.phi003:1.253	Hic pietatis honos? Sic nos in sceptra reponis?"
urn:cts:latinLit:phi0690.phi003:1.254	Olli subridens hominum sator atque deorum,
urn:cts:latinLit:phi0690.phi003:1.255	voltu, quo caelum tempestatesque serenat,
urn:cts:latinLit:phi0690.phi003:1.256	oscula libavit natae, dehinc talia fatur:
urn:cts:latinLit:phi0690.phi003:1.257	"Parce metu, Cytherea: manent immota tuorum
urn:cts:latinLit:phi0690.phi003:1.258	fata tibi; cernes urbem et promissa Lavini
urn:cts:latinLit:phi0690.phi003:1.259	moenia, sublimemque feres ad sidera caeli
urn:cts:latinLit:phi0690.phi003:1.260	magnanimum Aenean; neque me sententia vertit.
urn:cts:latinLit:phi0690.phi003:1.261	Hic tibi (fabor enim, quando haec te cura remordet,
urn:cts:latinLit:phi0690.phi003:1.262	longius et volvens fatorum arcana movebo)
urn:cts:latinLit:phi0690.phi003:1.263	bellum ingens geret Italia, populosque feroces
urn:cts:latinLit:phi0690.phi003:1.264	contundet, moresque viris et moenia ponet,
urn:cts:latinLit:phi0690.phi003:1.265	tertia dum Latio regnantem viderit aestas,
urn:cts:latinLit:phi0690.phi003:1.266	ternaque transierint Rutulis hiberna subactis.
urn:cts:latinLit:phi0690.phi003:1.267	At puer Ascanius, cui nunc cognomen Iulo
urn:cts:latinLit:phi0690.phi003:1.268	additur,---Ilus erat, dum res stetit Ilia regno,---
urn:cts:latinLit:phi0690.phi003:1.269	triginta magnos volvendis mensibus orbis
urn:cts:latinLit:phi0690.phi003:1.270	imperio explebit, regnumque ab sede Lavini
urn:cts:latinLit:phi0690.phi003:1.271	transferet, et longam multa vi muniet Albam.
urn:cts:latinLit:phi0690.phi003:1.272	Hic iam ter centum totos regnabitur annos
urn:cts:latinLit:phi0690.phi003:1.273	gente sub Hectorea, donec regina sacerdos,
urn:cts:latinLit:phi0690.phi003:1.274	Marte gravis, geminam partu dabit Ilia prolem.
urn:cts:latinLit:phi0690.phi003:1.275	Inde lupae fulvo nutricis tegmine laetus
urn:cts:latinLit:phi0690.phi003:1.276	Romulus excipiet gentem, et Mavortia condet
urn:cts:latinLit:phi0690.phi003:1.277	moenia, Romanosque suo de nomine dicet.
urn:cts:latinLit:phi0690.phi003:1.278	His ego nec metas rerum nec tempora pono;
urn:cts:latinLit:phi0690.phi003:1.279	imperium sine fine dedi. Quin aspera Iuno,
urn:cts:latinLit:phi0690.phi003:1.280	quae mare nunc terrasque metu caelumque fatigat,
urn:cts:latinLit:phi0690.phi003:1.281	consilia in melius referet, mecumque fovebit
urn:cts:latinLit:phi0690.phi003:1.282	Romanos rerum dominos gentemque togatam:
urn:cts:latinLit:phi0690.phi003:1.283	sic placitum. Veniet lustris labentibus aetas,
urn:cts:latinLit:phi0690.phi003:1.284	cum domus Assaraci Phthiam clarasque Mycenas
urn:cts:latinLit:phi0690.phi003:1.285	servitio premet, ac victis dominabitur Argis.
urn:cts:latinLit:phi0690.phi003:1.286	Nascetur pulchra Troianus origine Caesar,
urn:cts:latinLit:phi0690.phi003:1.287	imperium oceano, famam qui terminet astris,---
urn:cts:latinLit:phi0690.phi003:1.288	Iulius, a magno demissum nomen Iulo.
urn:cts:latinLit:phi0690.phi003:1.289	Hunc tu olim caelo, spoliis Orientis onustum,
urn:cts:latinLit:phi0690.phi003:1.290	accipies secura; vocabitur hic quoque votis.
urn:cts:latinLit:phi0690.phi003:1.291	Aspera tum positis mitescent saecula bellis;
urn:cts:latinLit:phi0690.phi003:1.292	cana Fides, et Vesta, Remo cum fratre Quirinus,
urn:cts:latinLit:phi0690.phi003:1.293	iura dabunt; dirae ferro et compagibus artis
urn:cts:latinLit:phi0690.phi003:1.294	claudentur Belli portae; Furor impius intus,
urn:cts:latinLit:phi0690.phi003:1.295	saeva sedens super arma, et centum vinctus aenis
urn:cts:latinLit:phi0690.phi003:1.296	post tergum nodis, fremet horridus ore cruento."
urn:cts:latinLit:phi0690.phi003:1.297	Haec ait, et Maia genitum demittit ab alto,
urn:cts:latinLit:phi0690.phi003:1.298	ut terrae, utque novae pateant Karthaginis arces
urn:cts:latinLit:phi0690.phi003:1.299	hospitio Teucris, ne fati nescia Dido
urn:cts:latinLit:phi0690.phi003:1.300	finibus arceret: volat ille per aera magnum
urn:cts:latinLit:phi0690.phi003:1.301	remigio alarum, ac Libyae citus adstitit oris.
urn:cts:latinLit:phi0690.phi003:1.302	Et iam iussa facit, ponuntque ferocia Poeni
urn:cts:latinLit:phi0690.phi003:1.303	corda volente deo; in primis regina quietum
urn:cts:latinLit:phi0690.phi003:1.304	accipit in Teucros animum mentemque benignam.
urn:cts:latinLit:phi0690.phi003:1.305	At pius Aeneas, per noctem plurima volvens,
urn:cts:latinLit:phi0690.phi003:1.306	ut primum lux alma data est, exire locosque
urn:cts:latinLit:phi0690.phi003:1.307	explorare novos, quas vento accesserit oras,
urn:cts:latinLit:phi0690.phi003:1.308	qui teneant, nam inculta videt, hominesne feraene,
urn:cts:latinLit:phi0690.phi003:1.309	quaerere constituit, sociisque exacta referre
urn:cts:latinLit:phi0690.phi003:1.310	Classem in convexo nemorum sub rupe cavata
urn:cts:latinLit:phi0690.phi003:1.311	arboribus clausam circum atque horrentibus umbris
urn:cts:latinLit:phi0690.phi003:1.312	occulit; ipse uno graditur comitatus Achate,
urn:cts:latinLit:phi0690.phi003:1.313	bina manu lato crispans hastilia ferro.
urn:cts:latinLit:phi0690.phi003:1.314	Cui mater media sese tulit obvia silva,
urn:cts:latinLit:phi0690.phi003:1.315	virginis os habitumque gerens, et virginis arma
urn:cts:latinLit:phi0690.phi003:1.316	Spartanae, vel qualis equos Threissa fatigat
urn:cts:latinLit:phi0690.phi003:1.317	Harpalyce, volucremque fuga praevertitur Hebrum.
urn:cts:latinLit:phi0690.phi003:1.318	Namque umeris de more habilem suspenderat arcum
urn:cts:latinLit:phi0690.phi003:1.319	venatrix, dederatque comam diffundere ventis,
urn:cts:latinLit:phi0690.phi003:1.320	nuda genu, nodoque sinus collecta fluentis.
urn:cts:latinLit:phi0690.phi003:1.321	Ac prior, "Heus" inquit "iuvenes, monstrate mearum
urn:cts:latinLit:phi0690.phi003:1.322	vidistis si quam hic errantem forte sororum,
urn:cts:latinLit:phi0690.phi003:1.323	succinctam pharetra et maculosae tegmine lyncis,
urn:cts:latinLit:phi0690.phi003:1.324	aut spumantis apri cursum clamore prementem."
urn:cts:latinLit:phi0690.phi003:1.325	Sic Venus; et Veneris contra sic filius orsus:
urn:cts:latinLit:phi0690.phi003:1.326	"Nulla tuarum audita mihi neque visa sororum---
urn:cts:latinLit:phi0690.phi003:1.327	O quam te memorem, virgo? Namque haud tibi voltus
urn:cts:latinLit:phi0690.phi003:1.328	mortalis, nec vox hominem sonat: O, dea certe---
urn:cts:latinLit:phi0690.phi003:1.329	an Phoebi soror? an nympharum sanguinis una?---
urn:cts:latinLit:phi0690.phi003:1.330	sis felix, nostrumque leves, quaecumque, laborem,
urn:cts:latinLit:phi0690.phi003:1.331	et, quo sub caelo tandem, quibus orbis in oris
urn:cts:latinLit:phi0690.phi003:1.332	iactemur, doceas. Ignari hominumque locorumque
urn:cts:latinLit:phi0690.phi003:1.333	erramus, vento huc vastis et fluctibus acti:
urn:cts:latinLit:phi0690.phi003:1.334	multa tibi ante aras nostra cadet hostia dextra."
urn:cts:latinLit:phi0690.phi003:1.335	Tum Venus: "Haud equidem tali me dignor honore;
urn:cts:latinLit:phi0690.phi003:1.336	virginibus Tyriis mos est gestare pharetram,
urn:cts:latinLit:phi0690.phi003:1.337	purpureoque alte suras vincire cothurno.
urn:cts:latinLit:phi0690.phi003:1.338	Punica regna vides, Tyrios et Agenoris urbem;
urn:cts:latinLit:phi0690.phi003:1.339	sed fines Libyci, genus intractabile bello.
urn:cts:latinLit:phi0690.phi003:1.340	Imperium Dido Tyria regit urbe profecta,
urn:cts:latinLit:phi0690.phi003:1.341	germanum fugiens. Longa est iniuria, longae
urn:cts:latinLit:phi0690.phi003:1.342	ambages; sed summa sequar fastigia rerum.
urn:cts:latinLit:phi0690.phi003:1.343	"Huic coniunx Sychaeus erat, ditissimus agri
urn:cts:latinLit:phi0690.phi003:1.344	Phoenicum, et magno miserae dilectus amore,
urn:cts:latinLit:phi0690.phi003:1.345	cui pater intactam dederat, primisque iugarat
urn:cts:latinLit:phi0690.phi003:1.346	ominibus. Sed regna Tyri germanus habebat
urn:cts:latinLit:phi0690.phi003:1.347	Pygmalion, scelere ante alios immanior omnes.
urn:cts:latinLit:phi0690.phi003:1.348	Quos inter medius venit furor. Ille Sychaeum
urn:cts:latinLit:phi0690.phi003:1.349	impius ante aras, atque auri caecus amore,
urn:cts:latinLit:phi0690.phi003:1.350	clam ferro incautum superat, securus amorum
urn:cts:latinLit:phi0690.phi003:1.351	germanae; factumque diu celavit, et aegram,
urn:cts:latinLit:phi0690.phi003:1.352	multa malus simulans, vana spe lusit amantem.
urn:cts:latinLit:phi0690.phi003:1.353	Ipsa sed in somnis inhumati venit imago
urn:cts:latinLit:phi0690.phi003:1.354	coniugis, ora modis attollens pallida miris,
urn:cts:latinLit:phi0690.phi003:1.355	crudeles aras traiectaque pectora ferro
urn:cts:latinLit:phi0690.phi003:1.356	nudavit, caecumque domus scelus omne retexit.
urn:cts:latinLit:phi0690.phi003:1.357	Tum celerare fugam patriaque excedere suadet,
urn:cts:latinLit:phi0690.phi003:1.358	auxiliumque viae veteres tellure recludit
urn:cts:latinLit:phi0690.phi003:1.359	thesauros, ignotum argenti pondus et auri.
urn:cts:latinLit:phi0690.phi003:1.360	His commota fugam Dido sociosque parabat:
urn:cts:latinLit:phi0690.phi003:1.361	conveniunt, quibus aut odium crudele tyranni
urn:cts:latinLit:phi0690.phi003:1.362	aut metus acer erat; navis, quae forte paratae,
urn:cts:latinLit:phi0690.phi003:1.363	corripiunt, onerantque auro: portantur avari
urn:cts:latinLit:phi0690.phi003:1.364	Pygmalionis opes pelago; dux femina facti.
urn:cts:latinLit:phi0690.phi003:1.365	Devenere locos, ubi nunc ingentia cernis
urn:cts:latinLit:phi0690.phi003:1.366	moenia surgentemque novae Karthaginis arcem,
urn:cts:latinLit:phi0690.phi003:1.367	mercatique solum, facti de nomine Byrsam,
urn:cts:latinLit:phi0690.phi003:1.368	taurino quantum possent circumdare tergo.
urn:cts:latinLit:phi0690.phi003:1.369	Sed vos qui tandem, quibus aut venistis ab oris,
urn:cts:latinLit:phi0690.phi003:1.370	quove tenetis iter? "Quaerenti talibus ille
urn:cts:latinLit:phi0690.phi003:1.371	suspirans, imoque trahens a pectore vocem:
urn:cts:latinLit:phi0690.phi003:1.372	"O dea, si prima repetens ab origine pergam,
urn:cts:latinLit:phi0690.phi003:1.373	et vacet annalis nostrorum audire laborum,
urn:cts:latinLit:phi0690.phi003:1.374	ante diem clauso componat Vesper Olympo.
urn:cts:latinLit:phi0690.phi003:1.375	Nos Troia antiqua, si vestras forte per auris
urn:cts:latinLit:phi0690.phi003:1.376	Troiae nomen iit, diversa per aequora vectos
urn:cts:latinLit:phi0690.phi003:1.377	forte sua Libycis tempestas adpulit oris.
urn:cts:latinLit:phi0690.phi003:1.378	Sum pius Aeneas, raptos qui ex hoste Penates
urn:cts:latinLit:phi0690.phi003:1.379	classe veho mecum, fama super aethera notus.
urn:cts:latinLit:phi0690.phi003:1.380	Italiam quaero patriam et genus ab Iove summo.
urn:cts:latinLit:phi0690.phi003:1.381	Bis denis Phrygium conscendi navibus aequor,
urn:cts:latinLit:phi0690.phi003:1.382	matre dea monstrante viam, data fata secutus;
urn:cts:latinLit:phi0690.phi003:1.383	vix septem convolsae undis Euroque supersunt.
urn:cts:latinLit:phi0690.phi003:1.384	Ipse ignotus, egens, Libyae deserta peragro,
urn:cts:latinLit:phi0690.phi003:1.385	Europa atque Asia pulsus." Nec plura querentem
urn:cts:latinLit:phi0690.phi003:1.386	passa Venus medio sic interfata dolore est:
urn:cts:latinLit:phi0690.phi003:1.387	"Quisquis es, haud, credo, invisus caelestibus auras
urn:cts:latinLit:phi0690.phi003:1.388	vitalis carpis, Tyriam qui adveneris urbem.
urn:cts:latinLit:phi0690.phi003:1.389	Perge modo, atque hinc te reginae ad limina perfer,
urn:cts:latinLit:phi0690.phi003:1.390	Namque tibi reduces socios classemque relatam
urn:cts:latinLit:phi0690.phi003:1.391	nuntio, et in tutum versis aquilonibus actam,
urn:cts:latinLit:phi0690.phi003:1.392	ni frustra augurium vani docuere parentes.
urn:cts:latinLit:phi0690.phi003:1.393	Aspice bis senos laetantis agmine cycnos,
urn:cts:latinLit:phi0690.phi003:1.394	aetheria quos lapsa plaga Iovis ales aperto
urn:cts:latinLit:phi0690.phi003:1.395	turbabat caelo; nunc terras ordine longo
urn:cts:latinLit:phi0690.phi003:1.396	aut capere, aut captas iam despectare videntur:
urn:cts:latinLit:phi0690.phi003:1.397	ut reduces illi ludunt stridentibus alis,
urn:cts:latinLit:phi0690.phi003:1.398	et coetu cinxere polum, cantusque dedere,
urn:cts:latinLit:phi0690.phi003:1.399	haud aliter puppesque tuae pubesque tuorum
urn:cts:latinLit:phi0690.phi003:1.400	aut portum tenet aut pleno subit ostia velo.
urn:cts:latinLit:phi0690.phi003:1.401	Perge modo, et, qua te ducit via, dirige gressum."
urn:cts:latinLit:phi0690.phi003:1.402	Dixit, et avertens rosea cervice refulsit,
urn:cts:latinLit:phi0690.phi003:1.403	ambrosiaeque comae divinum vertice odorem
urn:cts:latinLit:phi0690.phi003:1.404	spiravere, pedes vestis defluxit ad imos,
urn:cts:latinLit:phi0690.phi003:1.405	et vera incessu patuit dea. Ille ubi matrem
urn:cts:latinLit:phi0690.phi003:1.406	adgnovit, tali fugientem est voce secutus:
urn:cts:latinLit:phi0690.phi003:1.407	"Quid natum totiens, crudelis tu quoque, falsis
urn:cts:latinLit:phi0690.phi003:1.408	ludis imaginibus? Cur dextrae iungere dextram
urn:cts:latinLit:phi0690.phi003:1.409	non datur, ac veras audire et reddere voces?"
urn:cts:latinLit:phi0690.phi003:1.410	Talibus incusat, gressumque ad moenia tendit:
urn:cts:latinLit:phi0690.phi003:1.411	at Venus obscuro gradientes aere saepsit,
urn:cts:latinLit:phi0690.phi003:1.412	et multo nebulae circum dea fudit amictu,
urn:cts:latinLit:phi0690.phi003:1.413	cernere ne quis eos, neu quis contingere posset,
urn:cts:latinLit:phi0690.phi003:1.414	molirive moram, aut veniendi poscere causas.
urn:cts:latinLit:phi0690.phi003:1.415	Ipsa Paphum sublimis abit, sedesque revisit
urn:cts:latinLit:phi0690.phi003:1.416	laeta suas, ubi templum illi, centumque Sabaeo
urn:cts:latinLit:phi0690.phi003:1.417	ture calent arae, sertisque recentibus halant.
urn:cts:latinLit:phi0690.phi003:1.418	Corripuere viam interea, qua semita monstrat.
urn:cts:latinLit:phi0690.phi003:1.419	Iamque ascendebant collem, qui plurimus urbi
urn:cts:latinLit:phi0690.phi003:1.420	imminet, adversasque adspectat desuper arces.
urn:cts:latinLit:phi0690.phi003:1.421	Miratur molem Aeneas, magalia quondam,
urn:cts:latinLit:phi0690.phi003:1.422	miratur portas strepitumque et strata viarum.
urn:cts:latinLit:phi0690.phi003:1.423	Instant ardentes Tyrii pars ducere muros,
urn:cts:latinLit:phi0690.phi003:1.424	molirique arcem et manibus subvolvere saxa,
urn:cts:latinLit:phi0690.phi003:1.425	pars optare locum tecto et concludere sulco.
urn:cts:latinLit:phi0690.phi003:1.426	[Iura magistratusque legunt sanctumque senatum;]
urn:cts:latinLit:phi0690.phi003:1.427	hic portus alii effodiunt; hic alta theatris
urn:cts:latinLit:phi0690.phi003:1.428	fundamenta locant alii, immanisque columnas
urn:cts:latinLit:phi0690.phi003:1.429	rupibus excidunt, scaenis decora alta futuris.
urn:cts:latinLit:phi0690.phi003:1.430	Qualis apes aestate nova per florea rura
urn:cts:latinLit:phi0690.phi003:1.431	exercet sub sole labor, cum gentis adultos
urn:cts:latinLit:phi0690.phi003:1.432	educunt fetus, aut cum liquentia mella
urn:cts:latinLit:phi0690.phi003:1.433	stipant et dulci distendunt nectare cellas,
urn:cts:latinLit:phi0690.phi003:1.434	aut onera accipiunt venientum, aut agmine facto
urn:cts:latinLit:phi0690.phi003:1.435	ignavom fucos pecus a praesepibus arcent:
urn:cts:latinLit:phi0690.phi003:1.436	fervet opus, redolentque thymo fragrantia mella.
urn:cts:latinLit:phi0690.phi003:1.437	"O fortunati, quorum iam moenia surgunt!"
urn:cts:latinLit:phi0690.phi003:1.438	Aeneas ait, et fastigia suspicit urbis.
urn:cts:latinLit:phi0690.phi003:1.439	Infert se saeptus nebula, mirabile dictu,
urn:cts:latinLit:phi0690.phi003:1.440	per medios, miscetque viris, neque cernitur ulli.
urn:cts:latinLit:phi0690.phi003:1.441	Lucus in urbe fuit media, laetissimus umbra,
urn:cts:latinLit:phi0690.phi003:1.442	quo primum iactati undis et turbine Poeni
urn:cts:latinLit:phi0690.phi003:1.443	effodere loco signum, quod regia Iuno
urn:cts:latinLit:phi0690.phi003:1.444	monstrarat, caput acris equi; sic nam fore bello
urn:cts:latinLit:phi0690.phi003:1.445	egregiam et facilem victu per saecula gentem.
urn:cts:latinLit:phi0690.phi003:1.446	Hic templum Iunoni ingens Sidonia Dido
urn:cts:latinLit:phi0690.phi003:1.447	condebat, donis opulentum et numine divae,
urn:cts:latinLit:phi0690.phi003:1.448	aerea cui gradibus surgebant limina, nexaeque
urn:cts:latinLit:phi0690.phi003:1.449	aere trabes, foribus cardo stridebat aenis.
urn:cts:latinLit:phi0690.phi003:1.450	Hoc primum in luco nova res oblata timorem
urn:cts:latinLit:phi0690.phi003:1.451	leniit, hic primum Aeneas sperare salutem
urn:cts:latinLit:phi0690.phi003:1.452	ausus, et adflictis melius confidere rebus.
urn:cts:latinLit:phi0690.phi003:1.453	Namque sub ingenti lustrat dum singula templo,
urn:cts:latinLit:phi0690.phi003:1.454	reginam opperiens, dum, quae fortuna sit urbi,
urn:cts:latinLit:phi0690.phi003:1.455	artificumque manus inter se operumque laborem
urn:cts:latinLit:phi0690.phi003:1.456	miratur, videt Iliacas ex ordine pugnas,
urn:cts:latinLit:phi0690.phi003:1.457	bellaque iam fama totum volgata per orbem,
urn:cts:latinLit:phi0690.phi003:1.458	Atridas, Priamumque, et saevum ambobus Achillem.
urn:cts:latinLit:phi0690.phi003:1.459	Constitit, et lacrimans, "Quis iam locus" inquit "Achate,
urn:cts:latinLit:phi0690.phi003:1.460	quae regio in terris nostri non plena laboris?
urn:cts:latinLit:phi0690.phi003:1.461	En Priamus! Sunt hic etiam sua praemia laudi;
urn:cts:latinLit:phi0690.phi003:1.462	sunt lacrimae rerum et mentem mortalia tangunt.
urn:cts:latinLit:phi0690.phi003:1.463	Solve metus; feret haec aliquam tibi fama salutem."
urn:cts:latinLit:phi0690.phi003:1.464	Sic ait, atque animum pictura pascit inani,
urn:cts:latinLit:phi0690.phi003:1.465	multa gemens, largoque umectat flumine voltum.
urn:cts:latinLit:phi0690.phi003:1.466	Namque videbat, uti bellantes Pergama circum
urn:cts:latinLit:phi0690.phi003:1.467	hac fugerent Graii, premeret Troiana iuventus,
urn:cts:latinLit:phi0690.phi003:1.468	hac Phryges, instaret curru cristatus Achilles.
urn:cts:latinLit:phi0690.phi003:1.469	Nec procul hinc Rhesi niveis tentoria velis
urn:cts:latinLit:phi0690.phi003:1.470	adgnoscit lacrimans, primo quae prodita somno
urn:cts:latinLit:phi0690.phi003:1.471	Tydides multa vastabat caede cruentus,
urn:cts:latinLit:phi0690.phi003:1.472	ardentisque avertit equos in castra, prius quam
urn:cts:latinLit:phi0690.phi003:1.473	pabula gustassent Troiae Xanthumque bibissent.
urn:cts:latinLit:phi0690.phi003:1.474	Parte alia fugiens amissis Troilus armis,
urn:cts:latinLit:phi0690.phi003:1.475	infelix puer atque impar congressus Achilli,
urn:cts:latinLit:phi0690.phi003:1.476	fertur equis, curruque haeret resupinus inani,
urn:cts:latinLit:phi0690.phi003:1.477	lora tenens tamen; huic cervixque comaeque trahuntur
urn:cts:latinLit:phi0690.phi003:1.478	per terram, et versa pulvis inscribitur hasta.
urn:cts:latinLit:phi0690.phi003:1.479	Interea ad templum non aequae Palladis ibant
urn:cts:latinLit:phi0690.phi003:1.480	crinibus Iliades passis peplumque ferebant,
urn:cts:latinLit:phi0690.phi003:1.481	suppliciter tristes et tunsae pectora palmis;
urn:cts:latinLit:phi0690.phi003:1.482	diva solo fixos oculos aversa tenebat.
urn:cts:latinLit:phi0690.phi003:1.483	Ter circum Iliacos raptaverat Hectora muros,
urn:cts:latinLit:phi0690.phi003:1.484	exanimumque auro corpus vendebat Achilles.
urn:cts:latinLit:phi0690.phi003:1.485	Tum vero ingentem gemitum dat pectore ab imo,
urn:cts:latinLit:phi0690.phi003:1.486	ut spolia, ut currus, utque ipsum corpus amici,
urn:cts:latinLit:phi0690.phi003:1.487	tendentemque manus Priamum conspexit inermis.
urn:cts:latinLit:phi0690.phi003:1.488	Se quoque principibus permixtum adgnovit Achivis,
urn:cts:latinLit:phi0690.phi003:1.489	Eoasque acies et nigri Memnonis arma.
urn:cts:latinLit:phi0690.phi003:1.490	Ducit Amazonidum lunatis agmina peltis
urn:cts:latinLit:phi0690.phi003:1.491	Penthesilea furens, mediisque in milibus ardet,
urn:cts:latinLit:phi0690.phi003:1.492	aurea subnectens exsertae cingula mammae,
urn:cts:latinLit:phi0690.phi003:1.493	bellatrix, audetque viris concurrere virgo.
urn:cts:latinLit:phi0690.phi003:1.494	Haec dum Dardanio Aeneae miranda videntur,
urn:cts:latinLit:phi0690.phi003:1.495	dum stupet, obtutuque haeret defixus in uno,
urn:cts:latinLit:phi0690.phi003:1.496	regina ad templum, forma pulcherrima Dido,
urn:cts:latinLit:phi0690.phi003:1.497	incessit magna iuvenum stipante caterva.
urn:cts:latinLit:phi0690.phi003:1.498	Qualis in Eurotae ripis aut per iuga Cynthi
urn:cts:latinLit:phi0690.phi003:1.499	exercet Diana choros, quam mille secutae
urn:cts:latinLit:phi0690.phi003:1.500	hinc atque hinc glomerantur oreades; illa pharetram
urn:cts:latinLit:phi0690.phi003:1.501	fert umero, gradiensque deas supereminet omnis:
urn:cts:latinLit:phi0690.phi003:1.502	Latonae tacitum pertemptant gaudia pectus:
urn:cts:latinLit:phi0690.phi003:1.503	talis erat Dido, talem se laeta ferebat
urn:cts:latinLit:phi0690.phi003:1.504	per medios, instans operi regnisque futuris.
urn:cts:latinLit:phi0690.phi003:1.505	Tum foribus divae, media testudine templi,
urn:cts:latinLit:phi0690.phi003:1.506	saepta armis, solioque alte subnixa resedit.
urn:cts:latinLit:phi0690.phi003:1.507	Iura dabat legesque viris, operumque laborem
urn:cts:latinLit:phi0690.phi003:1.508	partibus aequabat iustis, aut sorte trahebat:
urn:cts:latinLit:phi0690.phi003:1.509	cum subito Aeneas concursu accedere magno
urn:cts:latinLit:phi0690.phi003:1.510	Anthea Sergestumque videt fortemque Cloanthum,
urn:cts:latinLit:phi0690.phi003:1.511	Teucrorumque alios, ater quos aequore turbo
urn:cts:latinLit:phi0690.phi003:1.512	dispulerat penitusque alias avexerat oras.
urn:cts:latinLit:phi0690.phi003:1.513	Obstipuit simul ipse simul perculsus Achates
urn:cts:latinLit:phi0690.phi003:1.514	laetitiaque metuque; avidi coniungere dextras
urn:cts:latinLit:phi0690.phi003:1.515	ardebant; sed res animos incognita turbat.
urn:cts:latinLit:phi0690.phi003:1.516	Dissimulant, et nube cava speculantur amicti,
urn:cts:latinLit:phi0690.phi003:1.517	quae fortuna viris, classem quo litore linquant,
urn:cts:latinLit:phi0690.phi003:1.518	quid veniant; cunctis nam lecti navibus ibant,
urn:cts:latinLit:phi0690.phi003:1.519	orantes veniam, et templum clamore petebant.
urn:cts:latinLit:phi0690.phi003:1.520	Postquam introgressi et coram data copia fandi,
urn:cts:latinLit:phi0690.phi003:1.521	maxumus Ilioneus placido sic pectore coepit:
urn:cts:latinLit:phi0690.phi003:1.522	"O Regina, novam cui condere Iuppiter urbem
urn:cts:latinLit:phi0690.phi003:1.523	iustitiaque dedit gentis frenare superbas,
urn:cts:latinLit:phi0690.phi003:1.524	Troes te miseri, ventis maria omnia vecti,
urn:cts:latinLit:phi0690.phi003:1.525	oramus, prohibe infandos a navibus ignis,
urn:cts:latinLit:phi0690.phi003:1.526	parce pio generi, et propius res aspice nostras.
urn:cts:latinLit:phi0690.phi003:1.527	Non nos aut ferro Libycos populare Penatis
urn:cts:latinLit:phi0690.phi003:1.528	venimus, aut raptas ad litora vertere praedas;
urn:cts:latinLit:phi0690.phi003:1.529	non ea vis animo, nec tanta superbia victis.
urn:cts:latinLit:phi0690.phi003:1.530	Est locus, Hesperiam Grai cognomine dicunt,
urn:cts:latinLit:phi0690.phi003:1.531	terra antiqua, potens armis atque ubere glaebae;
urn:cts:latinLit:phi0690.phi003:1.532	Oenotri coluere viri; nunc fama minores
urn:cts:latinLit:phi0690.phi003:1.533	Italiam dixisse ducis de nomine gentem.
urn:cts:latinLit:phi0690.phi003:1.534	Hic cursus fuit:
urn:cts:latinLit:phi0690.phi003:1.535	cum subito adsurgens fluctu nimbosus Orion
urn:cts:latinLit:phi0690.phi003:1.536	in vada caeca tulit, penitusque procacibus austris
urn:cts:latinLit:phi0690.phi003:1.537	perque undas, superante salo, perque invia saxa
urn:cts:latinLit:phi0690.phi003:1.538	dispulit; huc pauci vestris adnavimus oris.
urn:cts:latinLit:phi0690.phi003:1.539	Quod genus hoc hominum?  Quaeve hunc tam barbara morem
urn:cts:latinLit:phi0690.phi003:1.540	permittit patria? Hospitio prohibemur harenae;
urn:cts:latinLit:phi0690.phi003:1.541	bella cient, primaque vetant consistere terra.
urn:cts:latinLit:phi0690.phi003:1.542	Si genus humanum et mortalia temnitis arma
urn:cts:latinLit:phi0690.phi003:1.543	at sperate deos memores fandi atque nefandi.
urn:cts:latinLit:phi0690.phi003:1.544	"Rex erat Aeneas nobis, quo iustior alter,
urn:cts:latinLit:phi0690.phi003:1.545	nec pietate fuit, nec bello maior et armis.
urn:cts:latinLit:phi0690.phi003:1.546	Quem si fata virum servant, si vescitur aura
urn:cts:latinLit:phi0690.phi003:1.547	aetheria, neque adhuc crudelibus occubat umbris,
urn:cts:latinLit:phi0690.phi003:1.548	non metus; officio nec te certasse priorem
urn:cts:latinLit:phi0690.phi003:1.549	paeniteat. Sunt et Siculis regionibus urbes
urn:cts:latinLit:phi0690.phi003:1.550	arvaque, Troianoque a sanguine clarus Acestes.
urn:cts:latinLit:phi0690.phi003:1.551	Quassatam ventis liceat subducere classem,
urn:cts:latinLit:phi0690.phi003:1.552	et silvis aptare trabes et stringere remos:
urn:cts:latinLit:phi0690.phi003:1.553	si datur Italiam, sociis et rege recepto,
urn:cts:latinLit:phi0690.phi003:1.554	tendere, ut Italiam laeti Latiumque petamus;
urn:cts:latinLit:phi0690.phi003:1.555	sin absumpta salus, et te, pater optume Teucrum,
urn:cts:latinLit:phi0690.phi003:1.556	pontus habet Lybiae, nec spes iam restat Iuli,
urn:cts:latinLit:phi0690.phi003:1.557	at freta Sicaniae saltem sedesque paratas,
urn:cts:latinLit:phi0690.phi003:1.558	unde huc advecti, regemque petamus Acesten."
urn:cts:latinLit:phi0690.phi003:1.559	Talibus Ilioneus; cuncti simul ore fremebant
urn:cts:latinLit:phi0690.phi003:1.560	Dardanidae.
urn:cts:latinLit:phi0690.phi003:1.561	Tum breviter Dido, voltum demissa, profatur:
urn:cts:latinLit:phi0690.phi003:1.562	"Solvite corde metum, Teucri, secludite curas.
urn:cts:latinLit:phi0690.phi003:1.563	Res dura et regni novitas me talia cogunt
urn:cts:latinLit:phi0690.phi003:1.564	moliri, et late finis custode tueri.
urn:cts:latinLit:phi0690.phi003:1.565	Quis genus Aeneadum, quis Troiae nesciat urbem,
urn:cts:latinLit:phi0690.phi003:1.566	virtutesque virosque, aut tanti incendia belli?
urn:cts:latinLit:phi0690.phi003:1.567	Non obtusa adeo gestamus pectora Poeni,
urn:cts:latinLit:phi0690.phi003:1.568	nec tam aversus equos Tyria Sol iungit ab urbe.
urn:cts:latinLit:phi0690.phi003:1.569	Seu vos Hesperiam magnam Saturniaque arva,
urn:cts:latinLit:phi0690.phi003:1.570	sive Erycis finis regemque optatis Acesten,
urn:cts:latinLit:phi0690.phi003:1.571	auxilio tutos dimittam, opibusque iuvabo.
urn:cts:latinLit:phi0690.phi003:1.572	Voltis et his mecum pariter considere regnis;
urn:cts:latinLit:phi0690.phi003:1.573	urbem quam statuo vestra est, subducite navis;
urn:cts:latinLit:phi0690.phi003:1.574	Tros Tyriusque mihi nullo discrimine agetur.
urn:cts:latinLit:phi0690.phi003:1.575	Atque utinam rex ipse Noto compulsus eodem
urn:cts:latinLit:phi0690.phi003:1.576	adforet Aeneas! Equidem per litora certos
urn:cts:latinLit:phi0690.phi003:1.577	dimittam et Libyae lustrare extrema iubebo,
urn:cts:latinLit:phi0690.phi003:1.578	si quibus eiectus silvis aut urbibus errat."
urn:cts:latinLit:phi0690.phi003:1.579	His animum arrecti dictis et fortis Achates
urn:cts:latinLit:phi0690.phi003:1.580	et pater Aeneas iamdudum erumpere nubem
urn:cts:latinLit:phi0690.phi003:1.581	ardebant. Prior Aenean compellat Achates:
urn:cts:latinLit:phi0690.phi003:1.582	"Nate dea, quae nunc animo sententia surgit?
urn:cts:latinLit:phi0690.phi003:1.583	omnia tuta vides, classem sociosque receptos.
urn:cts:latinLit:phi0690.phi003:1.584	Unus abest, medio in fluctu quem vidimus ipsi
urn:cts:latinLit:phi0690.phi003:1.585	submersum; dictis respondent cetera matris."
urn:cts:latinLit:phi0690.phi003:1.586	Vix ea fatus erat, cum circumfusa repente
urn:cts:latinLit:phi0690.phi003:1.587	scindit se nubes et in aethera purgat apertum.
urn:cts:latinLit:phi0690.phi003:1.588	Restitit Aeneas claraque in luce refulsit,
urn:cts:latinLit:phi0690.phi003:1.589	os umerosque deo similis; namque ipsa decoram
urn:cts:latinLit:phi0690.phi003:1.590	caesariem nato genetrix lumenque iuventae
urn:cts:latinLit:phi0690.phi003:1.591	purpureum et laetos oculis adflarat honores:
urn:cts:latinLit:phi0690.phi003:1.592	quale manus addunt ebori decus, aut ubi flavo
urn:cts:latinLit:phi0690.phi003:1.593	argentum Pariusve lapis circumdatur auro.
urn:cts:latinLit:phi0690.phi003:1.594	Tum sic reginam adloquitur, cunctisque repente
urn:cts:latinLit:phi0690.phi003:1.595	improvisus ait: "Coram, quem quaeritis, adsum,
urn:cts:latinLit:phi0690.phi003:1.596	Troius Aeneas, Lybicis ereptus ab undis.
urn:cts:latinLit:phi0690.phi003:1.597	O sola infandos Troiae miserata labores,
urn:cts:latinLit:phi0690.phi003:1.598	quae nos, reliquias Danaum, terraeque marisque
urn:cts:latinLit:phi0690.phi003:1.599	omnibus exhaustos iam casibus, omnium egenos,
urn:cts:latinLit:phi0690.phi003:1.600	urbe, domo, socias, grates persolvere dignas
urn:cts:latinLit:phi0690.phi003:1.601	non opis est nostrae, Dido, nec quicquid ubique est
urn:cts:latinLit:phi0690.phi003:1.602	gentis Dardaniae, magnum quae sparsa per orbem.
urn:cts:latinLit:phi0690.phi003:1.603	Di tibi, si qua pios respectant numina, si quid
urn:cts:latinLit:phi0690.phi003:1.604	usquam iustitia est et mens sibi conscia recti,
urn:cts:latinLit:phi0690.phi003:1.605	praemia digna ferant. Quae te tam laeta tulerunt
urn:cts:latinLit:phi0690.phi003:1.606	saecula? Qui tanti talem genuere parentes?
urn:cts:latinLit:phi0690.phi003:1.607	In freta dum fluvii current, dum montibus umbrae
urn:cts:latinLit:phi0690.phi003:1.608	lustrabunt convexa, polus dum sidera pascet,
urn:cts:latinLit:phi0690.phi003:1.609	semper honos nomenque tuum laudesque manebunt,
urn:cts:latinLit:phi0690.phi003:1.610	quae me cumque vocant terrae." Sic fatus, amicum
urn:cts:latinLit:phi0690.phi003:1.611	Ilionea petit dextra, laevaque Serestum,
urn:cts:latinLit:phi0690.phi003:1.612	post alios, fortemque Gyan fortemque Cloanthum.
urn:cts:latinLit:phi0690.phi003:1.613	Obstipuit primo aspectu Sidonia Dido,
urn:cts:latinLit:phi0690.phi003:1.614	casu deinde viri tanto, et sic ore locuta est:
urn:cts:latinLit:phi0690.phi003:1.615	"Quis te, nate dea, per tanta pericula casus
urn:cts:latinLit:phi0690.phi003:1.616	insequitur? Quae vis immanibus applicat oris?
urn:cts:latinLit:phi0690.phi003:1.617	Tune ille Aeneas, quem Dardanio Anchisae
urn:cts:latinLit:phi0690.phi003:1.618	alma Venus Phrygii genuit Simoentis ad undam?
urn:cts:latinLit:phi0690.phi003:1.619	Atque equidem Teucrum memini Sidona venire
urn:cts:latinLit:phi0690.phi003:1.620	finibus expulsum patriis, nova regna petentem
urn:cts:latinLit:phi0690.phi003:1.621	auxilio Beli; genitor tum Belus opimam
urn:cts:latinLit:phi0690.phi003:1.622	vastabat Cyprum, et victor dicione tenebat.
urn:cts:latinLit:phi0690.phi003:1.623	Tempore iam ex illo casus mihi cognitus urbis
urn:cts:latinLit:phi0690.phi003:1.624	Troianae nomenque tuum regesque Pelasgi.
urn:cts:latinLit:phi0690.phi003:1.625	Ipse hostis Teucros insigni laude ferebat,
urn:cts:latinLit:phi0690.phi003:1.626	seque ortum antiqua Teucrorum ab stirpe volebat.
urn:cts:latinLit:phi0690.phi003:1.627	Quare agite, O tectis, iuvenes, succedite nostris.
urn:cts:latinLit:phi0690.phi003:1.628	Me quoque per multos similis fortuna labores
urn:cts:latinLit:phi0690.phi003:1.629	iactatam hac demum voluit consistere terra.
urn:cts:latinLit:phi0690.phi003:1.630	Non ignara mali, miseris succurrere disco."
urn:cts:latinLit:phi0690.phi003:1.631	Sic memorat; simul Aenean in regia ducit
urn:cts:latinLit:phi0690.phi003:1.632	tecta, simul divom templis indicit honorem.
urn:cts:latinLit:phi0690.phi003:1.633	Nec minus interea sociis ad litora mittit
urn:cts:latinLit:phi0690.phi003:1.634	viginti tauros, magnorum horrentia centum
urn:cts:latinLit:phi0690.phi003:1.635	terga suum, pinguis centum cum matribus agnos,
urn:cts:latinLit:phi0690.phi003:1.636	munera laetitiamque dii.
urn:cts:latinLit:phi0690.phi003:1.637	At domus interior regali splendida luxu
urn:cts:latinLit:phi0690.phi003:1.638	instruitur, mediisque parant convivia tectis:
urn:cts:latinLit:phi0690.phi003:1.639	arte laboratae vestes ostroque superbo,
urn:cts:latinLit:phi0690.phi003:1.640	ingens argentum mensis, caelataque in auro
urn:cts:latinLit:phi0690.phi003:1.641	fortia facta patrum, series longissima rerum
urn:cts:latinLit:phi0690.phi003:1.642	per tot ducta viros antiqua ab origine gentis.
urn:cts:latinLit:phi0690.phi003:1.643	Aeneas (neque enim patrius consistere mentem
urn:cts:latinLit:phi0690.phi003:1.644	passus amor) rapidum ad navis praemittit Achaten,
urn:cts:latinLit:phi0690.phi003:1.645	Ascanio ferat haec, ipsumque ad moenia ducat;
urn:cts:latinLit:phi0690.phi003:1.646	omnis in Ascanio cari stat cura parentis.
urn:cts:latinLit:phi0690.phi003:1.647	Munera praeterea, Iliacis erepta ruinis,
urn:cts:latinLit:phi0690.phi003:1.648	ferre iubet, pallam signis auroque rigentem,
urn:cts:latinLit:phi0690.phi003:1.649	et circumtextum croceo velamen acantho,
urn:cts:latinLit:phi0690.phi003:1.650	ornatus Argivae Helenae, quos illa Mycenis,
urn:cts:latinLit:phi0690.phi003:1.651	Pergama cum peteret inconcessosque hymenaeos,
urn:cts:latinLit:phi0690.phi003:1.652	extulerat, matris Ledae mirabile donum:
urn:cts:latinLit:phi0690.phi003:1.653	praeterea sceptrum, Ilione quod gesserat olim,
urn:cts:latinLit:phi0690.phi003:1.654	maxima natarum Priami, colloque monile
urn:cts:latinLit:phi0690.phi003:1.655	bacatum, et duplicem gemmis auroque coronam.
urn:cts:latinLit:phi0690.phi003:1.656	Haec celerans ita ad naves tendebat Achates.
urn:cts:latinLit:phi0690.phi003:1.657	At Cytherea novas artes, nova pectore versat
urn:cts:latinLit:phi0690.phi003:1.658	Consilia, ut faciem mutatus et ora Cupido
urn:cts:latinLit:phi0690.phi003:1.659	pro dulci Ascanio veniat, donisque furentem
urn:cts:latinLit:phi0690.phi003:1.660	incendat reginam, atque ossibus implicet ignem;
urn:cts:latinLit:phi0690.phi003:1.661	quippe domum timet ambiguam Tyriosque bilinguis;
urn:cts:latinLit:phi0690.phi003:1.662	urit atrox Iuno, et sub noctem cura recursat.
urn:cts:latinLit:phi0690.phi003:1.663	Ergo his aligerum dictis adfatur Amorem:
urn:cts:latinLit:phi0690.phi003:1.664	"Nate, meae vires, mea magna potentia solus,
urn:cts:latinLit:phi0690.phi003:1.665	nate, patris summi qui tela Typhoia temnis,
urn:cts:latinLit:phi0690.phi003:1.666	ad te confugio et supplex tua numina posco.
urn:cts:latinLit:phi0690.phi003:1.667	Frater ut Aeneas pelago tuus omnia circum
urn:cts:latinLit:phi0690.phi003:1.668	litora iactetur odiis Iunonis iniquae,
urn:cts:latinLit:phi0690.phi003:1.669	nota tibi, et nostro doluisti saepe dolore.
urn:cts:latinLit:phi0690.phi003:1.670	Hunc Phoenissa tenet Dido blandisque moratur
urn:cts:latinLit:phi0690.phi003:1.671	vocibus; et vereor, quo se Iunonia vertant
urn:cts:latinLit:phi0690.phi003:1.672	hospitia; haud tanto cessabit cardine rerum.
urn:cts:latinLit:phi0690.phi003:1.673	Quocirca capere ante dolis et cingere flamma
urn:cts:latinLit:phi0690.phi003:1.674	reginam meditor, ne quo se numine mutet,
urn:cts:latinLit:phi0690.phi003:1.675	sed magno Aeneae mecum teneatur amore.
urn:cts:latinLit:phi0690.phi003:1.676	Qua facere id possis, nostram nunc accipe mentem.
urn:cts:latinLit:phi0690.phi003:1.677	Regius accitu cari genitoris ad urbem
urn:cts:latinLit:phi0690.phi003:1.678	Sidoniam puer ire parat, mea maxima cura,
urn:cts:latinLit:phi0690.phi003:1.679	dona ferens, pelago et flammis restantia Troiae:
urn:cts:latinLit:phi0690.phi003:1.680	hunc ego sopitum somno super alta Cythera
urn:cts:latinLit:phi0690.phi003:1.681	aut super Idalium sacrata sede recondam,
urn:cts:latinLit:phi0690.phi003:1.682	ne qua scire dolos mediusve occurrere possit.
urn:cts:latinLit:phi0690.phi003:1.683	Tu faciem illius noctem non amplius unam
urn:cts:latinLit:phi0690.phi003:1.684	falle dolo, et notos pueri puer indue voltus,
urn:cts:latinLit:phi0690.phi003:1.685	ut, cum te gremio accipiet laetissima Dido
urn:cts:latinLit:phi0690.phi003:1.686	regalis inter mensas laticemque Lyaeum,
urn:cts:latinLit:phi0690.phi003:1.687	cum dabit amplexus atque oscula dulcia figet,
urn:cts:latinLit:phi0690.phi003:1.688	occultum inspires ignem fallasque veneno."
urn:cts:latinLit:phi0690.phi003:1.689	Paret Amor dictis carae genetricis, et alas
urn:cts:latinLit:phi0690.phi003:1.690	exuit, et gressu gaudens incedit Iuli.
urn:cts:latinLit:phi0690.phi003:1.691	At Venus Ascanio placidam per membra quietem
urn:cts:latinLit:phi0690.phi003:1.692	inrigat, et fotum gremio dea tollit in altos
urn:cts:latinLit:phi0690.phi003:1.693	Idaliae lucos, ubi mollis amaracus illum
urn:cts:latinLit:phi0690.phi003:1.694	floribus et dulci adspirans complectitur umbra.
urn:cts:latinLit:phi0690.phi003:1.695	Iamque ibat dicto parens et dona Cupido
urn:cts:latinLit:phi0690.phi003:1.696	regia portabat Tyriis, duce laetus Achate.
urn:cts:latinLit:phi0690.phi003:1.697	Cum venit, aulaeis iam se regina superbis
urn:cts:latinLit:phi0690.phi003:1.698	aurea composuit sponda mediamque locavit.
urn:cts:latinLit:phi0690.phi003:1.699	Iam pater Aeneas et iam Troiana iuventus
urn:cts:latinLit:phi0690.phi003:1.700	conveniunt, stratoque super discumbitur ostro.
urn:cts:latinLit:phi0690.phi003:1.701	Dant famuli manibus lymphas, Cereremque canistris
urn:cts:latinLit:phi0690.phi003:1.702	expediunt, tonsisque ferunt mantelia villis.
urn:cts:latinLit:phi0690.phi003:1.703	Quinquaginta intus famulae, quibus ordine longam
urn:cts:latinLit:phi0690.phi003:1.704	cura penum struere, et flammis adolere Penatis;
urn:cts:latinLit:phi0690.phi003:1.705	centum aliae totidemque pares aetate ministri,
urn:cts:latinLit:phi0690.phi003:1.706	qui dapibus mensas onerent et pocula ponant.
urn:cts:latinLit:phi0690.phi003:1.707	Nec non et Tyrii per limina laeta frequentes
urn:cts:latinLit:phi0690.phi003:1.708	convenere, toris iussi discumbere pictis.
urn:cts:latinLit:phi0690.phi003:1.709	Mirantur dona Aeneae, mirantur Iulum
urn:cts:latinLit:phi0690.phi003:1.710	flagrantisque dei voltus simulataque verba,
urn:cts:latinLit:phi0690.phi003:1.711	[pallamque et pictum croceo velamen acantho.]
urn:cts:latinLit:phi0690.phi003:1.712	Praecipue infelix, pesti devota futurae,
urn:cts:latinLit:phi0690.phi003:1.713	expleri mentem nequit ardescitque tuendo
urn:cts:latinLit:phi0690.phi003:1.714	Phoenissa, et pariter puero donisque movetur.
urn:cts:latinLit:phi0690.phi003:1.715	Ille ubi complexu Aeneae colloque pependit
urn:cts:latinLit:phi0690.phi003:1.716	et magnum falsi implevit genitoris amorem,
urn:cts:latinLit:phi0690.phi003:1.717	reginam petit haec oculis, haec pectore toto
urn:cts:latinLit:phi0690.phi003:1.718	haeret et interdum gremio fovet, inscia Dido,
urn:cts:latinLit:phi0690.phi003:1.719	insidat quantus miserae deus; at memor ille
urn:cts:latinLit:phi0690.phi003:1.720	matris Acidaliae paulatim abolere Sychaeum
urn:cts:latinLit:phi0690.phi003:1.721	incipit, et vivo temptat praevertere amore
urn:cts:latinLit:phi0690.phi003:1.722	iam pridem resides animos desuetaque corda.
urn:cts:latinLit:phi0690.phi003:1.723	Postquam prima quies epulis, mensaeque remotae,
urn:cts:latinLit:phi0690.phi003:1.724	crateras magnos statuunt et vina coronant.
urn:cts:latinLit:phi0690.phi003:1.725	Fit strepitus tectis, vocemque per ampla volutant
urn:cts:latinLit:phi0690.phi003:1.726	atria; dependent lychni laquearibus aureis
urn:cts:latinLit:phi0690.phi003:1.727	incensi, et noctem flammis funalia vincunt.
urn:cts:latinLit:phi0690.phi003:1.728	Hic regina gravem gemmis auroque poposcit
urn:cts:latinLit:phi0690.phi003:1.729	implevitque mero pateram, quam Belus et omnes
urn:cts:latinLit:phi0690.phi003:1.730	a Belo soliti; tum facta silentia tectis:
urn:cts:latinLit:phi0690.phi003:1.731	"Iuppiter, hospitibus nam te dare iura loquuntur,
urn:cts:latinLit:phi0690.phi003:1.732	hunc laetum Tyriisque diem Troiaque profectis
urn:cts:latinLit:phi0690.phi003:1.733	esse velis, nostrosque huius meminisse minores.
urn:cts:latinLit:phi0690.phi003:1.734	Adsit laetitiae Bacchus dator, et bona Iuno;
urn:cts:latinLit:phi0690.phi003:1.735	et vos, O, coetum, Tyrii, celebrate faventes."
urn:cts:latinLit:phi0690.phi003:1.736	Dixit, et in mensam laticum libavit honorem,
urn:cts:latinLit:phi0690.phi003:1.737	primaque, libato, summo tenus attigit ore,
urn:cts:latinLit:phi0690.phi003:1.738	tum Bitiae dedit increpitans; ille impiger hausit
urn:cts:latinLit:phi0690.phi003:1.739	spumantem pateram, et pleno se proluit auro
urn:cts:latinLit:phi0690.phi003:1.740	post alii proceres. Cithara crinitus Iopas
urn:cts:latinLit:phi0690.phi003:1.741	personat aurata, docuit quem maximus Atlas.
urn:cts:latinLit:phi0690.phi003:1.742	Hic canit errantem lunam solisque labores;
urn:cts:latinLit:phi0690.phi003:1.743	unde hominum genus et pecudes; unde imber et ignes;
urn:cts:latinLit:phi0690.phi003:1.744	Arcturum pluviasque Hyadas geminosque Triones;
urn:cts:latinLit:phi0690.phi003:1.745	quid tantum Oceano properent se tinguere soles
urn:cts:latinLit:phi0690.phi003:1.746	hiberni, vel quae tardis mora noctibus obstet.
urn:cts:latinLit:phi0690.phi003:1.747	Ingeminant plausu Tyrii, Troesque sequuntur.
urn:cts:latinLit:phi0690.phi003:1.748	Nec non et vario noctem sermone trahebat
urn:cts:latinLit:phi0690.phi003:1.749	infelix Dido, longumque bibebat amorem,
urn:cts:latinLit:phi0690.phi003:1.750	multa super Priamo rogitans, super Hectore multa;
urn:cts:latinLit:phi0690.phi003:1.751	nunc quibus Aurorae venisset filius armis,
urn:cts:latinLit:phi0690.phi003:1.752	nunc quales Diomedis equi, nunc quantus Achilles.
urn:cts:latinLit:phi0690.phi003:1.753	"Immo age, et a prima dic, hospes, origine nobis
urn:cts:latinLit:phi0690.phi003:1.754	insidias," inquit, "Danaum, casusque tuorum,
urn:cts:latinLit:phi0690.phi003:1.755	erroresque tuos; nam te iam septima portat
urn:cts:latinLit:phi0690.phi003:1.756	omnibus errantem terris et fluctibus aestas."

urn:cts:latinLit:phi0690.phi003:2.1	Conticuere omnes, intentique ora tenebant.
urn:cts:latinLit:phi0690.phi003:2.2	Inde toro pater Aeneas sic orsus ab alto:
urn:cts:latinLit:phi0690.phi003:2.3	Infandum, regina, iubes renovare dolorem,
urn:cts:latinLit:phi0690.phi003:2.4	Troianas ut opes et lamentabile regnum
urn:cts:latinLit:phi0690.phi003:2.5	eruerint Danai; quaeque ipse miserrima vidi,
urn:cts:latinLit:phi0690.phi003:2.6	et quorum pars magna fui.  Quis talia fando
urn:cts:latinLit:phi0690.phi003:2.7	Myrmidonum Dolopumve aut duri miles Ulixi
urn:cts:latinLit:phi0690.phi003:2.8	temperet a lacrimis?  Et iam nox umida caelo
urn:cts:latinLit:phi0690.phi003:2.9	praecipitat, suadentque cadentia sidera somnos.
urn:cts:latinLit:phi0690.phi003:2.10	Sed si tantus amor casus cognoscere nostros
urn:cts:latinLit:phi0690.phi003:2.11	et breviter Troiae supremum audire laborem,
urn:cts:latinLit:phi0690.phi003:2.12	quamquam animus meminisse horret, luctuque refugit,
urn:cts:latinLit:phi0690.phi003:2.13	incipiam.Fracti bello fatisque repulsi
urn:cts:latinLit:phi0690.phi003:2.14	ductores Danaum, tot iam labentibus annis,
urn:cts:latinLit:phi0690.phi003:2.15	instar montis equum divina Palladis arte
urn:cts:latinLit:phi0690.phi003:2.16	aedificant, sectaque intexunt abiete costas:
urn:cts:latinLit:phi0690.phi003:2.17	votum pro reditu simulant; ea fama vagatur.
urn:cts:latinLit:phi0690.phi003:2.18	Huc delecta virum sortiti corpora furtim
urn:cts:latinLit:phi0690.phi003:2.19	includunt caeco lateri, penitusque cavernas
urn:cts:latinLit:phi0690.phi003:2.20	ingentis uterumque armato milite complent.
urn:cts:latinLit:phi0690.phi003:2.21	Est in conspectu Tenedos, notissima fama
urn:cts:latinLit:phi0690.phi003:2.22	insula, dives opum, Priami dum regna manebant,
urn:cts:latinLit:phi0690.phi003:2.23	nunc tantum sinus et statio male fida carinis:
urn:cts:latinLit:phi0690.phi003:2.24	huc se provecti deserto in litore condunt.
urn:cts:latinLit:phi0690.phi003:2.25	Nos abiisse rati et vento petiisse Mycenas:
urn:cts:latinLit:phi0690.phi003:2.26	ergo omnis longo solvit se Teucria luctu;
urn:cts:latinLit:phi0690.phi003:2.27	panduntur portae; iuvat ire et Dorica castra
urn:cts:latinLit:phi0690.phi003:2.28	desertosque videre locos litusque relictum.
urn:cts:latinLit:phi0690.phi003:2.29	Hic Dolopum manus, hic saevus tendebat Achilles;
urn:cts:latinLit:phi0690.phi003:2.30	classibus hic locus; hic acie certare solebant.
urn:cts:latinLit:phi0690.phi003:2.31	Pars stupet innuptae donum exitiale Minervae,
urn:cts:latinLit:phi0690.phi003:2.32	et molem mirantur equi; primusque Thymoetes
urn:cts:latinLit:phi0690.phi003:2.33	duci intra muros hortatur et arce locari,
urn:cts:latinLit:phi0690.phi003:2.34	sive dolo, seu iam Troiae sic fata ferebant.
urn:cts:latinLit:phi0690.phi003:2.35	At Capys, et quorum melior sententia menti,
urn:cts:latinLit:phi0690.phi003:2.36	aut pelago Danaum insidias suspectaque dona
urn:cts:latinLit:phi0690.phi003:2.37	praecipitare iubent, subiectisque urere flammis,
urn:cts:latinLit:phi0690.phi003:2.38	aut terebrare cavas uteri et temptare latebras.
urn:cts:latinLit:phi0690.phi003:2.39	Scinditur incertum studia in contraria volgus.
urn:cts:latinLit:phi0690.phi003:2.40	Primus ibi ante omnis, magna comitante caterva,
urn:cts:latinLit:phi0690.phi003:2.41	Laocon ardens summa decurrit ab arce,
urn:cts:latinLit:phi0690.phi003:2.42	et procul: "O miseri, quae tanta insania, cives?
urn:cts:latinLit:phi0690.phi003:2.43	Creditis avectos hostis?  Aut ulla putatis
urn:cts:latinLit:phi0690.phi003:2.44	dona carere dolis Danaum?  Sic notus Ulixes?
urn:cts:latinLit:phi0690.phi003:2.45	aut hoc inclusi ligno occultantur Achivi,
urn:cts:latinLit:phi0690.phi003:2.46	aut haec in nostros fabricata est machina muros
urn:cts:latinLit:phi0690.phi003:2.47	inspectura domos venturaque desuper urbi,
urn:cts:latinLit:phi0690.phi003:2.48	aut aliquis latet error; equo ne credite, Teucri.
urn:cts:latinLit:phi0690.phi003:2.49	Quicquid id est, timeo Danaos et dona ferentis."
urn:cts:latinLit:phi0690.phi003:2.50	Sic fatus, validis ingentem viribus hastam
urn:cts:latinLit:phi0690.phi003:2.51	in latus inque feri curvam compagibus alvum
urn:cts:latinLit:phi0690.phi003:2.52	contorsit: stetit illa tremens, uteroque recusso
urn:cts:latinLit:phi0690.phi003:2.53	insonuere cavae gemitumque dedere cavernae.
urn:cts:latinLit:phi0690.phi003:2.54	Et, si fata deum, si mens non laeva fuisset,
urn:cts:latinLit:phi0690.phi003:2.55	impulerat ferro Argolicas foedare latebras,
urn:cts:latinLit:phi0690.phi003:2.56	Troiaque, nunc stares, Priamique arx alta, maneres.
urn:cts:latinLit:phi0690.phi003:2.57	Ecce, manus iuvenem interea post terga revinctum
urn:cts:latinLit:phi0690.phi003:2.58	pastores magno ad regem clamore trahebant
urn:cts:latinLit:phi0690.phi003:2.59	Dardanidae, qui se ignotum venientibus ultro,
urn:cts:latinLit:phi0690.phi003:2.60	hoc ipsum ut strueret Troiamque aperiret Achivis,
urn:cts:latinLit:phi0690.phi003:2.61	obtulerat, fidens animi atque in utrumque paratus,
urn:cts:latinLit:phi0690.phi003:2.62	seu versare dolos, seu certae occumbere morti.
urn:cts:latinLit:phi0690.phi003:2.63	Undique visendi studio Troiana iuventus
urn:cts:latinLit:phi0690.phi003:2.64	circumfusa ruit, certantque inludere capto.
urn:cts:latinLit:phi0690.phi003:2.65	Accipe nunc Danaum insidias, et crimine ab uno
urn:cts:latinLit:phi0690.phi003:2.66	disce omnes.
urn:cts:latinLit:phi0690.phi003:2.67	Namque ut conspectu in medio turbatus, inermis
urn:cts:latinLit:phi0690.phi003:2.68	constitit atque oculis Phrygia agmina circumspexit:
urn:cts:latinLit:phi0690.phi003:2.69	"Heu, quae nunc tellus" inquit "quae me aequora possunt
urn:cts:latinLit:phi0690.phi003:2.70	accipere?  Aut quid iam misero mihi denique restat,
urn:cts:latinLit:phi0690.phi003:2.71	cui neque apud Danaos usquam locus, et super ipsi
urn:cts:latinLit:phi0690.phi003:2.72	Dardanidae infensi poenas cum sanguine poscunt?"
urn:cts:latinLit:phi0690.phi003:2.73	Quo gemitu conversi animi, compressus et omnis
urn:cts:latinLit:phi0690.phi003:2.74	impetus.  Hortamur fari; quo sanguine cretus,
urn:cts:latinLit:phi0690.phi003:2.75	quidve ferat, memoret, quae sit fiducia capto.
urn:cts:latinLit:phi0690.phi003:2.76	[Ille haec, deposita tandem formidine, fatur:]
urn:cts:latinLit:phi0690.phi003:2.77	"Cuncta equidem tibi, Rex, fuerit quodcumque, fatebor
urn:cts:latinLit:phi0690.phi003:2.78	vera, inquit; neque me Argolica de gente negabo:
urn:cts:latinLit:phi0690.phi003:2.79	hoc primum; nec, si miserum Fortuna Sinonem
urn:cts:latinLit:phi0690.phi003:2.80	finxit, vanum etiam mendacemque improba finget.
urn:cts:latinLit:phi0690.phi003:2.81	Fando aliquod si forte tuas pervenit ad auris
urn:cts:latinLit:phi0690.phi003:2.82	Belidae nomen Palamedis et incluta fama
urn:cts:latinLit:phi0690.phi003:2.83	gloria, quem falsa sub proditione Pelasgi
urn:cts:latinLit:phi0690.phi003:2.84	insontem infando indicio, quia bella vetabat,
urn:cts:latinLit:phi0690.phi003:2.85	demisere neci, nunc cassum lumine lugent.
urn:cts:latinLit:phi0690.phi003:2.86	Illi me comitem et consanguinitate propinquum
urn:cts:latinLit:phi0690.phi003:2.87	pauper in arma pater primis huc misit ab annis,
urn:cts:latinLit:phi0690.phi003:2.88	dum stabat regno incolumis regumque vigebat
urn:cts:latinLit:phi0690.phi003:2.89	consiliis, et nos aliquod nomenque decusque
urn:cts:latinLit:phi0690.phi003:2.90	gessimus.  Invidia postquam pellacis Ulixi---
urn:cts:latinLit:phi0690.phi003:2.91	haud ignota loquor---superis concessit ab oris,
urn:cts:latinLit:phi0690.phi003:2.92	adflictus vitam in tenebris luctuque trahebam,
urn:cts:latinLit:phi0690.phi003:2.93	et casum insontis mecum indignabar amici.
urn:cts:latinLit:phi0690.phi003:2.94	Nec tacui demens, et me, fors si qua tulisset,
urn:cts:latinLit:phi0690.phi003:2.95	si patrios umquam remeassem victor ad Argos,
urn:cts:latinLit:phi0690.phi003:2.96	promisi ultorem, et verbis odia aspera movi.
urn:cts:latinLit:phi0690.phi003:2.97	Hinc mihi prima mali labes, hinc semper Ulixes
urn:cts:latinLit:phi0690.phi003:2.98	criminibus terrere novis, hinc spargere voces
urn:cts:latinLit:phi0690.phi003:2.99	in volgum ambiguas, et quaerere conscius arma.
urn:cts:latinLit:phi0690.phi003:2.100	Nec requievit enim, donec, Calchante ministro---
urn:cts:latinLit:phi0690.phi003:2.101	sed quid ego haec autem nequiquam ingrata revolvo?
urn:cts:latinLit:phi0690.phi003:2.102	Quidve moror, si omnis uno ordine habetis Achivos,
urn:cts:latinLit:phi0690.phi003:2.103	idque audire sat est?  Iamdudum sumite poenas,
urn:cts:latinLit:phi0690.phi003:2.104	hoc Ithacus velit, et magno mercentur Atridae."
urn:cts:latinLit:phi0690.phi003:2.105	Tum vero ardemus scitari et quaerere causas,
urn:cts:latinLit:phi0690.phi003:2.106	ignari scelerum tantorum artisque Pelasgae.
urn:cts:latinLit:phi0690.phi003:2.107	Prosequitur pavitans, et ficto pectore fatur:
urn:cts:latinLit:phi0690.phi003:2.108	"Saepe fugam Danai Troia cupiere relicta
urn:cts:latinLit:phi0690.phi003:2.109	moliri, et longo fessi discedere bello;
urn:cts:latinLit:phi0690.phi003:2.110	fecissentque utinam!  Saepe illos aspera ponti
urn:cts:latinLit:phi0690.phi003:2.111	interclusit hiemps, et terruit Auster euntis.
urn:cts:latinLit:phi0690.phi003:2.112	Praecipue, cum iam hic trabibus contextus acernis
urn:cts:latinLit:phi0690.phi003:2.113	staret equus, toto sonuerunt aethere nimbi.
urn:cts:latinLit:phi0690.phi003:2.114	Suspensi Eurypylum scitantem oracula Phoebi
urn:cts:latinLit:phi0690.phi003:2.115	mittimus, isque adytis haec tristia dicta reportat:
urn:cts:latinLit:phi0690.phi003:2.116	"Sanguine placastis ventos et virgine caesa,
urn:cts:latinLit:phi0690.phi003:2.117	cum primum Iliacas, Danai, venistis ad oras;
urn:cts:latinLit:phi0690.phi003:2.118	sanguine quaerendi reditus, animaque litandum
urn:cts:latinLit:phi0690.phi003:2.119	Argolica." Volgi quae vox ut venit ad auris,
urn:cts:latinLit:phi0690.phi003:2.120	obstipuere animi, gelidusque per ima cucurrit
urn:cts:latinLit:phi0690.phi003:2.121	ossa tremor, cui fata parent, quem poscat Apollo.
urn:cts:latinLit:phi0690.phi003:2.122	"Hic Ithacus vatem magno Calchanta tumultu
urn:cts:latinLit:phi0690.phi003:2.123	protrahit in medios; quae sint ea numina divom,
urn:cts:latinLit:phi0690.phi003:2.124	flagitat; et mihi iam multi crudele canebant
urn:cts:latinLit:phi0690.phi003:2.125	artificis scelus, et taciti ventura videbant.
urn:cts:latinLit:phi0690.phi003:2.126	Bis quinos silet ille dies, tectusque recusat
urn:cts:latinLit:phi0690.phi003:2.127	prodere voce sua quemquam aut opponere morti.
urn:cts:latinLit:phi0690.phi003:2.128	Vix tandem, magnis Ithaci clamoribus actus,
urn:cts:latinLit:phi0690.phi003:2.129	composito rumpit vocem, et me destinat arae.
urn:cts:latinLit:phi0690.phi003:2.130	Adsensere omnes, et, quae sibi quisque timebat,
urn:cts:latinLit:phi0690.phi003:2.131	unius in miseri exitium conversa tulere.
urn:cts:latinLit:phi0690.phi003:2.132	Iamque dies infanda aderat; mihi sacra parari,
urn:cts:latinLit:phi0690.phi003:2.133	et salsae fruges, et circum tempora vittae:
urn:cts:latinLit:phi0690.phi003:2.134	eripui, fateor, leto me, et vincula rupi,
urn:cts:latinLit:phi0690.phi003:2.135	limosoque lacu per noctem obscurus in ulva
urn:cts:latinLit:phi0690.phi003:2.136	delitui, dum vela darent, si forte dedissent.
urn:cts:latinLit:phi0690.phi003:2.137	Nec mihi iam patriam antiquam spes ulla videndi,
urn:cts:latinLit:phi0690.phi003:2.138	nec dulcis natos exoptatumque parentem;
urn:cts:latinLit:phi0690.phi003:2.139	quos illi fors et poenas ob nostra reposcent
urn:cts:latinLit:phi0690.phi003:2.140	effugia, et culpam hanc miserorum morte piabunt.
urn:cts:latinLit:phi0690.phi003:2.141	Quod te per superos et conscia numina veri,
urn:cts:latinLit:phi0690.phi003:2.142	per si qua est quae restet adhuc mortalibus usquam
urn:cts:latinLit:phi0690.phi003:2.143	intemerata fides, oro, miserere laborum
urn:cts:latinLit:phi0690.phi003:2.144	tantorum, miserere animi non digna ferentis."
urn:cts:latinLit:phi0690.phi003:2.145	His lacrimis vitam damus, et miserescimus ultro.
urn:cts:latinLit:phi0690.phi003:2.146	Ipse viro primus manicas atque arta levari
urn:cts:latinLit:phi0690.phi003:2.147	vincla iubet Priamus, dictisque ita fatur amicis:
urn:cts:latinLit:phi0690.phi003:2.148	"Quisquis es, amissos hinc iam obliviscere Graios;
urn:cts:latinLit:phi0690.phi003:2.149	noster eris, mihique haec edissere vera roganti:
urn:cts:latinLit:phi0690.phi003:2.150	Quo molem hanc immanis equi statuere?  Quis auctor?
urn:cts:latinLit:phi0690.phi003:2.151	Quidve petunt?  Quae religio, aut quae machina belli?"
urn:cts:latinLit:phi0690.phi003:2.152	Dixerat.  Ille, dolis instructus et arte Pelasga,
urn:cts:latinLit:phi0690.phi003:2.153	sustulit exutas vinclis ad sidera palmas:
urn:cts:latinLit:phi0690.phi003:2.154	"Vos, aeterni ignes, et non violabile vestrum
urn:cts:latinLit:phi0690.phi003:2.155	testor numen" ait "vos arae ensesque nefandi,
urn:cts:latinLit:phi0690.phi003:2.156	quos fugi, vittaeque deum, quas hostia gessi:
urn:cts:latinLit:phi0690.phi003:2.157	fas mihi Graiorum sacrata resolvere iura,
urn:cts:latinLit:phi0690.phi003:2.158	fas odisse viros, atque omnia ferre sub auras,
urn:cts:latinLit:phi0690.phi003:2.159	si qua tegunt; teneor patriae nec legibus ullis.
urn:cts:latinLit:phi0690.phi003:2.160	Tu modo promissis maneas, servataque serves
urn:cts:latinLit:phi0690.phi003:2.161	Troia fidem, si vera feram, si magna rependam.
urn:cts:latinLit:phi0690.phi003:2.162	"Omnis spes Danaum et coepti fiducia belli
urn:cts:latinLit:phi0690.phi003:2.163	Palladis auxiliis semper stetit.  Impius ex quo
urn:cts:latinLit:phi0690.phi003:2.164	Tydides sed enim scelerumque inventor Ulixes,
urn:cts:latinLit:phi0690.phi003:2.165	fatale adgressi sacrato avellere templo
urn:cts:latinLit:phi0690.phi003:2.166	Palladium, caesis summae custodibus arcis,
urn:cts:latinLit:phi0690.phi003:2.167	corripuere sacram effigiem, manibusque cruentis
urn:cts:latinLit:phi0690.phi003:2.168	virgineas ausi divae contingere vittas;
urn:cts:latinLit:phi0690.phi003:2.169	ex illo fluere ac retro sublapsa referri
urn:cts:latinLit:phi0690.phi003:2.170	spes Danaum, fractae vires, aversa deae mens.
urn:cts:latinLit:phi0690.phi003:2.171	Nec dubiis ea signa dedit Tritonia monstris.
urn:cts:latinLit:phi0690.phi003:2.172	Vix positum castris simulacrum, arsere coruscae
urn:cts:latinLit:phi0690.phi003:2.173	luminibus flammae arrectis, salsusque per artus
urn:cts:latinLit:phi0690.phi003:2.174	sudor iit, terque ipsa solo---mirabile dictu---
urn:cts:latinLit:phi0690.phi003:2.175	emicuit, parmamque ferens hastamque trementem.
urn:cts:latinLit:phi0690.phi003:2.176	"Extemplo temptanda fuga canit aequora Calchas,
urn:cts:latinLit:phi0690.phi003:2.177	nec posse Argolicis exscindi Pergama telis,
urn:cts:latinLit:phi0690.phi003:2.178	omina ni repetant Argis, numenque reducant,
urn:cts:latinLit:phi0690.phi003:2.179	quod pelago et curvis secum avexere carinis.
urn:cts:latinLit:phi0690.phi003:2.180	Et nunc, quod patrias vento petiere Mycenas,
urn:cts:latinLit:phi0690.phi003:2.181	arma deosque parant comites, pelagoque remenso
urn:cts:latinLit:phi0690.phi003:2.182	improvisi aderunt: ita digerit omina Calchas.
urn:cts:latinLit:phi0690.phi003:2.183	Hanc pro Palladio moniti, pro numine laeso
urn:cts:latinLit:phi0690.phi003:2.184	effigiem statuere, nefas quae triste piaret.
urn:cts:latinLit:phi0690.phi003:2.185	Hanc tamen immensam Calchas attollere molem
urn:cts:latinLit:phi0690.phi003:2.186	roboribus textis caeloque educere iussit,
urn:cts:latinLit:phi0690.phi003:2.187	ne recipi portis, aut duci in moenia possit,
urn:cts:latinLit:phi0690.phi003:2.188	neu populum antiqua sub religione tueri.
urn:cts:latinLit:phi0690.phi003:2.189	Nam si vestra manus violasset dona Minervae,
urn:cts:latinLit:phi0690.phi003:2.190	tum magnum exitium (quod di prius omen in ipsum
urn:cts:latinLit:phi0690.phi003:2.191	convertant!) Priami imperio Phrygibusque futurum;
urn:cts:latinLit:phi0690.phi003:2.192	sin manibus vestris vestram ascendisset in urbem,
urn:cts:latinLit:phi0690.phi003:2.193	ultro Asiam magno Pelopea ad moenia bello
urn:cts:latinLit:phi0690.phi003:2.194	venturam, et nostros ea fata manere nepotes."
urn:cts:latinLit:phi0690.phi003:2.195	Talibus insidiis periurique arte Sinonis
urn:cts:latinLit:phi0690.phi003:2.196	credita res, captique dolis lacrimisque coactis,
urn:cts:latinLit:phi0690.phi003:2.197	quos neque Tydides, nec Larisaeus Achilles,
urn:cts:latinLit:phi0690.phi003:2.198	non anni domuere decem, non mille carinae.
urn:cts:latinLit:phi0690.phi003:2.199	Hic aliud maius miseris multoque tremendum
urn:cts:latinLit:phi0690.phi003:2.200	obicitur magis, atque improvida pectora turbat.
urn:cts:latinLit:phi0690.phi003:2.201	Laocon, ductus Neptuno sorte sacerdos,
urn:cts:latinLit:phi0690.phi003:2.202	sollemnis taurum ingentem mactabat ad aras.
urn:cts:latinLit:phi0690.phi003:2.203	Ecce autem gemini a Tenedo tranquilla per alta---
urn:cts:latinLit:phi0690.phi003:2.204	horresco referens---immensis orbibus angues
urn:cts:latinLit:phi0690.phi003:2.205	incumbunt pelago, pariterque ad litora tendunt;
urn:cts:latinLit:phi0690.phi003:2.206	pectora quorum inter fluctus arrecta iubaeque
urn:cts:latinLit:phi0690.phi003:2.207	sanguineae superant undas; pars cetera pontum
urn:cts:latinLit:phi0690.phi003:2.208	pone legit, sinuatque immensa volumine terga.
urn:cts:latinLit:phi0690.phi003:2.209	Fit sonitus spumante salo; iamque arva tenebant,
urn:cts:latinLit:phi0690.phi003:2.210	ardentisque oculos suffecti sanguine et igni,
urn:cts:latinLit:phi0690.phi003:2.211	sibila lambebant linguis vibrantibus ora.
urn:cts:latinLit:phi0690.phi003:2.212	Diffugimus visu exsangues: illi agmine certo
urn:cts:latinLit:phi0690.phi003:2.213	Laoconta petunt; et primum parva duorum
urn:cts:latinLit:phi0690.phi003:2.214	corpora natorum serpens amplexus uterque
urn:cts:latinLit:phi0690.phi003:2.215	implicat, et miseros morsu depascitur artus;
urn:cts:latinLit:phi0690.phi003:2.216	post ipsum auxilio subeuntem ac tela ferentem
urn:cts:latinLit:phi0690.phi003:2.217	corripiunt, spirisque ligant ingentibus; et iam
urn:cts:latinLit:phi0690.phi003:2.218	bis medium amplexi, bis collo squamea circum
urn:cts:latinLit:phi0690.phi003:2.219	terga dati, superant capite et cervicibus altis.
urn:cts:latinLit:phi0690.phi003:2.220	Ille simul manibus tendit divellere nodos,
urn:cts:latinLit:phi0690.phi003:2.221	perfusus sanie vittas atroque veneno,
urn:cts:latinLit:phi0690.phi003:2.222	clamores simul horrendos ad sidera tollit:
urn:cts:latinLit:phi0690.phi003:2.223	quales mugitus, fugit cum saucius aram
urn:cts:latinLit:phi0690.phi003:2.224	taurus, et incertam excussit cervice securim.
urn:cts:latinLit:phi0690.phi003:2.225	At gemini lapsu delubra ad summa dracones
urn:cts:latinLit:phi0690.phi003:2.226	effugiunt saevaeque petunt Tritonidis arcem,
urn:cts:latinLit:phi0690.phi003:2.227	sub pedibusque deae clipeique sub orbe teguntur.
urn:cts:latinLit:phi0690.phi003:2.228	Tum vero tremefacta novus per pectora cunctis
urn:cts:latinLit:phi0690.phi003:2.229	insinuat pavor, et scelus expendisse merentem
urn:cts:latinLit:phi0690.phi003:2.230	Laoconta ferunt, sacrum qui cuspide robur
urn:cts:latinLit:phi0690.phi003:2.231	laeserit, et tergo sceleratam intorserit hastam.
urn:cts:latinLit:phi0690.phi003:2.232	Ducendum ad sedes simulacrum orandaque divae
urn:cts:latinLit:phi0690.phi003:2.233	numina conclamant.
urn:cts:latinLit:phi0690.phi003:2.234	Dividimus muros et moenia pandimus urbis.
urn:cts:latinLit:phi0690.phi003:2.235	Accingunt omnes operi, pedibusque rotarum
urn:cts:latinLit:phi0690.phi003:2.236	subiciunt lapsus, et stuppea vincula collo
urn:cts:latinLit:phi0690.phi003:2.237	intendunt: scandit fatalis machina muros,
urn:cts:latinLit:phi0690.phi003:2.238	feta armis.  Pueri circum innuptaeque puellae
urn:cts:latinLit:phi0690.phi003:2.239	sacra canunt, funemque manu contingere gaudent.
urn:cts:latinLit:phi0690.phi003:2.240	Illa subit, mediaeque minans inlabitur urbi.
urn:cts:latinLit:phi0690.phi003:2.241	O patria, O divom domus Ilium, et incluta bello
urn:cts:latinLit:phi0690.phi003:2.242	moenia Dardanidum, quater ipso in limine portae
urn:cts:latinLit:phi0690.phi003:2.243	substitit, atque utero sonitum quater arma dedere:
urn:cts:latinLit:phi0690.phi003:2.244	instamus tamen inmemores caecique furore,
urn:cts:latinLit:phi0690.phi003:2.245	et monstrum infelix sacrata sistimus arce.
urn:cts:latinLit:phi0690.phi003:2.246	Tunc etiam fatis aperit Cassandra futuris
urn:cts:latinLit:phi0690.phi003:2.247	ora, dei iussu non umquam credita Teucris.
urn:cts:latinLit:phi0690.phi003:2.248	Nos delubra deum miseri, quibus ultimus esset
urn:cts:latinLit:phi0690.phi003:2.249	ille dies, festa velamus fronde per urbem.
urn:cts:latinLit:phi0690.phi003:2.250	"Vertitur interea caelum et ruit oceano nox,
urn:cts:latinLit:phi0690.phi003:2.251	involvens umbra magna terramque polumque
urn:cts:latinLit:phi0690.phi003:2.252	Myrmidonumque dolos; fusi per moenia Teucri
urn:cts:latinLit:phi0690.phi003:2.253	conticuere, sopor fessos complectitur artus:
urn:cts:latinLit:phi0690.phi003:2.254	et iam Argiva phalanx instructis navibus ibat
urn:cts:latinLit:phi0690.phi003:2.255	a Tenedo tacitae per amica silentia lunae
urn:cts:latinLit:phi0690.phi003:2.256	litora nota petens, flammas cum regia puppis
urn:cts:latinLit:phi0690.phi003:2.257	extulerat, fatisque deum defensus iniquis
urn:cts:latinLit:phi0690.phi003:2.258	inclusos utero Danaos et pinea furtim
urn:cts:latinLit:phi0690.phi003:2.259	laxat claustra Sinon.  Illos patefactus ad auras
urn:cts:latinLit:phi0690.phi003:2.260	reddit equus, laetique cavo se robore promunt
urn:cts:latinLit:phi0690.phi003:2.261	Thessandrus Sthenelusque duces, et dirus Ulixes,
urn:cts:latinLit:phi0690.phi003:2.262	demissum lapsi per funem, Acamasque, Thoasque,
urn:cts:latinLit:phi0690.phi003:2.263	Pelidesque Neoptolemus, primusque Machaon,
urn:cts:latinLit:phi0690.phi003:2.264	et Menelaus, et ipse doli fabricator Epeos.
urn:cts:latinLit:phi0690.phi003:2.265	Invadunt urbem somno vinoque sepultam;
urn:cts:latinLit:phi0690.phi003:2.266	caeduntur vigiles, portisque patentibus omnis
urn:cts:latinLit:phi0690.phi003:2.267	accipiunt socios atque agmina conscia iungunt.
urn:cts:latinLit:phi0690.phi003:2.268	Tempus erat, quo prima quies mortalibus aegris
urn:cts:latinLit:phi0690.phi003:2.269	incipit, et dono divom gratissima serpit.
urn:cts:latinLit:phi0690.phi003:2.270	In somnis, ecce, ante oculos maestissimus Hector
urn:cts:latinLit:phi0690.phi003:2.271	visus adesse mihi, largosque effundere fletus,
urn:cts:latinLit:phi0690.phi003:2.272	raptatus bigis, ut quondam, aterque cruento
urn:cts:latinLit:phi0690.phi003:2.273	pulvere, perque pedes traiectus lora tumentis.
urn:cts:latinLit:phi0690.phi003:2.274	Ei mihi, qualis erat, quantum mutatus ab illo
urn:cts:latinLit:phi0690.phi003:2.275	Hectore, qui redit exuvias indutus Achilli,
urn:cts:latinLit:phi0690.phi003:2.276	vel Danaum Phrygios iaculatus puppibus ignis,
urn:cts:latinLit:phi0690.phi003:2.277	squalentem barbam et concretos sanguine crinis
urn:cts:latinLit:phi0690.phi003:2.278	volneraque illa gerens, quae circum plurima muros
urn:cts:latinLit:phi0690.phi003:2.279	accepit patrios.  Ultro flens ipse videbar
urn:cts:latinLit:phi0690.phi003:2.280	Compellare virum et maestas expromere voces:
urn:cts:latinLit:phi0690.phi003:2.281	"O lux Dardaniae, spes O fidissima Teucrum,
urn:cts:latinLit:phi0690.phi003:2.282	quae tantae tenuere morae?  Quibus Hector ab oris
urn:cts:latinLit:phi0690.phi003:2.283	exspectate venis?  Ut te post multa tuorum
urn:cts:latinLit:phi0690.phi003:2.284	funera, post varios hominumque urbisque labores
urn:cts:latinLit:phi0690.phi003:2.285	defessi aspicimus!  Quae causa indigna serenos
urn:cts:latinLit:phi0690.phi003:2.286	foedavit voltus?  Aut cur haec volnera cerno?"
urn:cts:latinLit:phi0690.phi003:2.287	Ille nihil, nec me quaerentem vana moratur,
urn:cts:latinLit:phi0690.phi003:2.288	sed graviter gemitus imo de pectore ducens,
urn:cts:latinLit:phi0690.phi003:2.289	"Heu fuge, nate dea, teque his, ait, eripe flammis.
urn:cts:latinLit:phi0690.phi003:2.290	Hostis habet muros; ruit alto a culmine Troia.
urn:cts:latinLit:phi0690.phi003:2.291	Sat patriae Priamoque datum: si Pergama dextra
urn:cts:latinLit:phi0690.phi003:2.292	defendi possent, etiam hac defensa fuissent.
urn:cts:latinLit:phi0690.phi003:2.293	Sacra suosque tibi commendat Troia penatis:
urn:cts:latinLit:phi0690.phi003:2.294	hos cape fatorum comites, his moenia quaere
urn:cts:latinLit:phi0690.phi003:2.295	magna, pererrato statues quae denique ponto."
urn:cts:latinLit:phi0690.phi003:2.296	Sic ait, et manibus vittas Vestamque potentem
urn:cts:latinLit:phi0690.phi003:2.297	aeternumque adytis effert penetralibus ignem.
urn:cts:latinLit:phi0690.phi003:2.298	Diverso interea miscentur moenia luctu,
urn:cts:latinLit:phi0690.phi003:2.299	et magis atque magis, quamquam secreta parentis
urn:cts:latinLit:phi0690.phi003:2.300	Anchisae domus arboribusque obtecta recessit,
urn:cts:latinLit:phi0690.phi003:2.301	clarescunt sonitus, armorumque ingruit horror.
urn:cts:latinLit:phi0690.phi003:2.302	Excutior somno, et summi fastigia tecti
urn:cts:latinLit:phi0690.phi003:2.303	ascensu supero, atque arrectis auribus adsto:
urn:cts:latinLit:phi0690.phi003:2.304	in segetem veluti cum flamma furentibus austris
urn:cts:latinLit:phi0690.phi003:2.305	incidit, aut rapidus montano flumine torrens
urn:cts:latinLit:phi0690.phi003:2.306	sternit agros, sternit sata laeta boumque labores,
urn:cts:latinLit:phi0690.phi003:2.307	praecipitisque trahit silvas, stupet inscius alto
urn:cts:latinLit:phi0690.phi003:2.308	accipiens sonitum saxi de vertice pastor.
urn:cts:latinLit:phi0690.phi003:2.309	Tum vero manifesta fides, Danaumque patescunt
urn:cts:latinLit:phi0690.phi003:2.310	insidiae.  Iam Deiphobi dedit ampla ruinam
urn:cts:latinLit:phi0690.phi003:2.311	Volcano superante domus; iam proxumus ardet
urn:cts:latinLit:phi0690.phi003:2.312	Ucalegon; Sigea igni freta lata relucent.
urn:cts:latinLit:phi0690.phi003:2.313	Exoritur clamorque virum clangorque tubarum.
urn:cts:latinLit:phi0690.phi003:2.314	Arma amens capio; nec sat rationis in armis,
urn:cts:latinLit:phi0690.phi003:2.315	sed glomerare manum bello et concurrere in arcem
urn:cts:latinLit:phi0690.phi003:2.316	cum sociis ardent animi; furor iraque mentem
urn:cts:latinLit:phi0690.phi003:2.317	praecipitant, pulchrumque mori succurrit in armis.
urn:cts:latinLit:phi0690.phi003:2.318	Ecce autem telis Panthus elapsus Achivom,
urn:cts:latinLit:phi0690.phi003:2.319	Panthus Othryades, arcis Phoebique sacerdos,
urn:cts:latinLit:phi0690.phi003:2.320	sacra manu victosque deos parvumque nepotem
urn:cts:latinLit:phi0690.phi003:2.321	ipse trahit, cursuque amens ad limina tendit.
urn:cts:latinLit:phi0690.phi003:2.322	"Quo res summa, loco, Panthu?  Quam prendimus arcem?"
urn:cts:latinLit:phi0690.phi003:2.323	Vix ea fatus eram, gemitu cum talia reddit:
urn:cts:latinLit:phi0690.phi003:2.324	"Venit summa dies et ineluctabile tempus
urn:cts:latinLit:phi0690.phi003:2.325	Dardaniae: fuimus Troes, fuit Ilium et ingens
urn:cts:latinLit:phi0690.phi003:2.326	gloria Teucrorum; ferus omnia Iuppiter Argos
urn:cts:latinLit:phi0690.phi003:2.327	transtulit; incensa Danai dominantur in urbe.
urn:cts:latinLit:phi0690.phi003:2.328	Arduus armatos mediis in moenibus adstans
urn:cts:latinLit:phi0690.phi003:2.329	fundit equus, victorque Sinon incendia miscet
urn:cts:latinLit:phi0690.phi003:2.330	insultans; portis alii bipatentibus adsunt,
urn:cts:latinLit:phi0690.phi003:2.331	milia quot magnis umquam venere Mycenis;
urn:cts:latinLit:phi0690.phi003:2.332	obsedere alii telis angusta viarum
urn:cts:latinLit:phi0690.phi003:2.333	oppositi; stat ferri acies mucrone corusco
urn:cts:latinLit:phi0690.phi003:2.334	stricta, parata neci; vix primi proelia temptant
urn:cts:latinLit:phi0690.phi003:2.335	portarum vigiles, et caeco Marte resistunt."
urn:cts:latinLit:phi0690.phi003:2.336	Talibus Othryadae dictis et numine divom
urn:cts:latinLit:phi0690.phi003:2.337	in flammas et in arma feror, quo tristis Erinys,
urn:cts:latinLit:phi0690.phi003:2.338	ullo fremitus vocat et sublatus ad aethera clamor.
urn:cts:latinLit:phi0690.phi003:2.339	Addunt se socios Rhipeus et maximus armis
urn:cts:latinLit:phi0690.phi003:2.340	Epytus oblati per lunam Hypanisque Dymasque,
urn:cts:latinLit:phi0690.phi003:2.341	et lateri adglomerant nostro, iuvenisque Coroebus,
urn:cts:latinLit:phi0690.phi003:2.342	Mygdonides: illis ad Troiam forte diebus
urn:cts:latinLit:phi0690.phi003:2.343	venerat, insano Cassandrae incensus amore,
urn:cts:latinLit:phi0690.phi003:2.344	et gener auxilium Priamo Phrygibusque ferebat,
urn:cts:latinLit:phi0690.phi003:2.345	infelix, qui non sponsae praecepta furentis
urn:cts:latinLit:phi0690.phi003:2.346	audierit.
urn:cts:latinLit:phi0690.phi003:2.347	Quos ubi confertos audere in proelia vidi,
urn:cts:latinLit:phi0690.phi003:2.348	incipio super his: "Iuvenes, fortissima frustra
urn:cts:latinLit:phi0690.phi003:2.349	pectora, si vobis audentem extrema cupido
urn:cts:latinLit:phi0690.phi003:2.350	certa sequi, quae sit rebus fortuna videtis:
urn:cts:latinLit:phi0690.phi003:2.351	excessere omnes, adytis arisque relictis,
urn:cts:latinLit:phi0690.phi003:2.352	di, quibus imperium hoc steterat; succurritis urbi
urn:cts:latinLit:phi0690.phi003:2.353	incensae; moriamur et in media arma ruamus.
urn:cts:latinLit:phi0690.phi003:2.354	Una salus victis, nullam sperare salutem."
urn:cts:latinLit:phi0690.phi003:2.355	Sic animis iuvenum furor additus: inde, lupi ceu
urn:cts:latinLit:phi0690.phi003:2.356	raptores atra in nebula, quos improba ventris
urn:cts:latinLit:phi0690.phi003:2.357	exegit caecos rabies, catulique relicti
urn:cts:latinLit:phi0690.phi003:2.358	faucibus exspectant siccis, per tela, per hostis
urn:cts:latinLit:phi0690.phi003:2.359	vadimus haud dubiam in mortem, mediaeque tenemus
urn:cts:latinLit:phi0690.phi003:2.360	urbis iter; nox atra cava circumvolat umbra.
urn:cts:latinLit:phi0690.phi003:2.361	Quis cladem illius noctis, quis funera fando
urn:cts:latinLit:phi0690.phi003:2.362	explicet, aut possit lacrimis aequare labores?
urn:cts:latinLit:phi0690.phi003:2.363	Urbs antiqua ruit, multos dominata per annos;
urn:cts:latinLit:phi0690.phi003:2.364	plurima perque vias sternuntur inertia passim
urn:cts:latinLit:phi0690.phi003:2.365	corpora, perque domos et religiosa deorum
urn:cts:latinLit:phi0690.phi003:2.366	limina.  Nec soli poenas dant sanguine Teucri;
urn:cts:latinLit:phi0690.phi003:2.367	quondam etiam victis redit in praecordia virtus
urn:cts:latinLit:phi0690.phi003:2.368	victoresque cadunt Danai: crudelis ubique
urn:cts:latinLit:phi0690.phi003:2.369	luctus, ubique pavor, et plurima mortis imago.
urn:cts:latinLit:phi0690.phi003:2.370	Primus se, Danaum magna comitante caterva,
urn:cts:latinLit:phi0690.phi003:2.371	Androgeos offert nobis, socia agmina credens
urn:cts:latinLit:phi0690.phi003:2.372	inscius, atque ultro verbis compellat amicis:
urn:cts:latinLit:phi0690.phi003:2.373	"Festinate, viri: nam quae tam sera moratur
urn:cts:latinLit:phi0690.phi003:2.374	segnities?  Alii rapiunt incensa feruntque
urn:cts:latinLit:phi0690.phi003:2.375	Pergama; vos celsis nunc primum a navibus itis."
urn:cts:latinLit:phi0690.phi003:2.376	Dixit, et extemplo, neque enim responsa dabantur
urn:cts:latinLit:phi0690.phi003:2.377	fida satis, sensit medios delapsus in hostis.
urn:cts:latinLit:phi0690.phi003:2.378	Obstipuit, retroque pedem cum voce repressit:
urn:cts:latinLit:phi0690.phi003:2.379	inprovisum aspris veluti qui sentibus anguem
urn:cts:latinLit:phi0690.phi003:2.380	pressit humi nitens, trepidusque repente refugit
urn:cts:latinLit:phi0690.phi003:2.381	attollentem iras et caerula colla tumentem;
urn:cts:latinLit:phi0690.phi003:2.382	haud secus Androgeos visu tremefactus abibat.
urn:cts:latinLit:phi0690.phi003:2.383	Inruimus, densis et circumfundimur armis,
urn:cts:latinLit:phi0690.phi003:2.384	ignarosque loci passim et formidine captos
urn:cts:latinLit:phi0690.phi003:2.385	sternimus: adspirat primo fortuna labori.
urn:cts:latinLit:phi0690.phi003:2.386	Atque hic successu exsultans animisque Coroebus,
urn:cts:latinLit:phi0690.phi003:2.387	"O socii, qua prima" inquit "fortuna salutis
urn:cts:latinLit:phi0690.phi003:2.388	monstrat iter, quoque ostendit se dextra, sequamur
urn:cts:latinLit:phi0690.phi003:2.389	mutemus clipeos, Danaumque insignia nobis
urn:cts:latinLit:phi0690.phi003:2.390	aptemus: dolus an virtus, quis in hoste requirat?
urn:cts:latinLit:phi0690.phi003:2.391	Arma dabunt ipsi." Sic fatus, deinde comantem
urn:cts:latinLit:phi0690.phi003:2.392	Androgei galeam clipeique insigne decorum
urn:cts:latinLit:phi0690.phi003:2.393	induitur, laterique Argivum accommodat ensem.
urn:cts:latinLit:phi0690.phi003:2.394	Hoc Rhipeus, hoc ipse Dymas omnisque iuventus
urn:cts:latinLit:phi0690.phi003:2.395	laeta facit; spoliis se quisque recentibus armat.
urn:cts:latinLit:phi0690.phi003:2.396	Vadimus immixti Danais haud numine nostro,
urn:cts:latinLit:phi0690.phi003:2.397	multaque per caecam congressi proelia noctem
urn:cts:latinLit:phi0690.phi003:2.398	conserimus, multos Danaum demittimus Orco.
urn:cts:latinLit:phi0690.phi003:2.399	Diffugiunt alii ad navis, et litora cursu
urn:cts:latinLit:phi0690.phi003:2.400	fida petunt: pars ingentem formidine turpi
urn:cts:latinLit:phi0690.phi003:2.401	scandunt rursus equum et nota conduntur in alvo.
urn:cts:latinLit:phi0690.phi003:2.402	Heu nihil invitis fas quemquam fidere divis!
urn:cts:latinLit:phi0690.phi003:2.403	Ecce trahebatur passis Priamea virgo
urn:cts:latinLit:phi0690.phi003:2.404	crinibus a templo Cassandra adytisque Minervae,
urn:cts:latinLit:phi0690.phi003:2.405	ad caelum tendens ardentia lumina frustra,---
urn:cts:latinLit:phi0690.phi003:2.406	lumina, nam teneras arcebant vincula palmas.
urn:cts:latinLit:phi0690.phi003:2.407	Non tulit hanc speciem furiata mente Coroebus,
urn:cts:latinLit:phi0690.phi003:2.408	et sese medium iniecit periturus in agmen.
urn:cts:latinLit:phi0690.phi003:2.409	Consequimur cuncti et densis incurrimus armis.
urn:cts:latinLit:phi0690.phi003:2.410	Hic primum ex alto delubri culmine telis
urn:cts:latinLit:phi0690.phi003:2.411	nostrorum obruimur, oriturque miserrima caedes
urn:cts:latinLit:phi0690.phi003:2.412	armorum facie et Graiarum errore iubarum.
urn:cts:latinLit:phi0690.phi003:2.413	Tum Danai gemitu atque ereptae virginis ira
urn:cts:latinLit:phi0690.phi003:2.414	undique collecti invadunt, acerrimus Aiax,
urn:cts:latinLit:phi0690.phi003:2.415	et gemini Atridae, Dolopumque exercitus omnis;
urn:cts:latinLit:phi0690.phi003:2.416	adversi rupto ceu quondam turbine venti
urn:cts:latinLit:phi0690.phi003:2.417	confligunt, Zephyrusque Notusque et laetus Eois
urn:cts:latinLit:phi0690.phi003:2.418	Eurus equis; stridunt silvae, saevitque tridenti
urn:cts:latinLit:phi0690.phi003:2.419	spumeus atque imo Nereus ciet aequora fundo.
urn:cts:latinLit:phi0690.phi003:2.420	Illi etiam, si quos obscura nocte per umbram
urn:cts:latinLit:phi0690.phi003:2.421	fudimus insidiis totaque agitavimus urbe,
urn:cts:latinLit:phi0690.phi003:2.422	apparent; primi clipeos mentitaque tela
urn:cts:latinLit:phi0690.phi003:2.423	adgnoscunt, atque ora sono discordia signant.
urn:cts:latinLit:phi0690.phi003:2.424	Ilicet obruimur numero; primusque Coroebus
urn:cts:latinLit:phi0690.phi003:2.425	Penelei dextra divae armipotentis ad aram
urn:cts:latinLit:phi0690.phi003:2.426	procumbit; cadit et Rhipeus, iustissimus unus
urn:cts:latinLit:phi0690.phi003:2.427	qui fuit in Teucris et servantissimus aequi:
urn:cts:latinLit:phi0690.phi003:2.428	dis aliter visum; pereunt Hypanisque Dymasque
urn:cts:latinLit:phi0690.phi003:2.429	confixi a sociis; nec te tua plurima, Panthu,
urn:cts:latinLit:phi0690.phi003:2.430	labentem pietas nec Apollinis infula texit.
urn:cts:latinLit:phi0690.phi003:2.431	Iliaci cineres et flamma extrema meorum,
urn:cts:latinLit:phi0690.phi003:2.432	testor, in occasu vestro nec tela nec ullas
urn:cts:latinLit:phi0690.phi003:2.433	vitavisse vices Danaum, et, si fata fuissent
urn:cts:latinLit:phi0690.phi003:2.434	ut caderem, meruisse manu.  Divellimur inde,
urn:cts:latinLit:phi0690.phi003:2.435	Iphitus et Pelias mecum, quorum Iphitus aevo
urn:cts:latinLit:phi0690.phi003:2.436	iam gravior, Pelias et volnere tardus Ulixi;
urn:cts:latinLit:phi0690.phi003:2.437	protinus ad sedes Priami clamore vocati.
urn:cts:latinLit:phi0690.phi003:2.438	Hic vero ingentem pugnam, ceu cetera nusquam
urn:cts:latinLit:phi0690.phi003:2.439	bella forent, nulli tota morerentur in urbe.
urn:cts:latinLit:phi0690.phi003:2.440	Sic Martem indomitum, Danaosque ad tecta ruentis
urn:cts:latinLit:phi0690.phi003:2.441	cernimus, obsessumque acta testudine limen.
urn:cts:latinLit:phi0690.phi003:2.442	Haerent parietibus scalae, postisque sub ipsos
urn:cts:latinLit:phi0690.phi003:2.443	nituntur gradibus, clipeosque ad tela sinistris
urn:cts:latinLit:phi0690.phi003:2.444	protecti obiciunt, prensant fastigia dextris.
urn:cts:latinLit:phi0690.phi003:2.445	Dardanidae contra turris ac tota domorum
urn:cts:latinLit:phi0690.phi003:2.446	culmina convellunt; his se, quando ultima cernunt,
urn:cts:latinLit:phi0690.phi003:2.447	extrema iam in morte parant defendere telis;
urn:cts:latinLit:phi0690.phi003:2.448	auratasque trabes, veterum decora alta parentum,
urn:cts:latinLit:phi0690.phi003:2.449	devolvunt; alii strictis mucronibus imas
urn:cts:latinLit:phi0690.phi003:2.450	obsedere fores; has servant agmine denso.
urn:cts:latinLit:phi0690.phi003:2.451	Instaurati animi, regis succurrere tectis,
urn:cts:latinLit:phi0690.phi003:2.452	auxilioque levare viros, vimque addere victis.
urn:cts:latinLit:phi0690.phi003:2.453	Limen erat caecaeque fores et pervius usus
urn:cts:latinLit:phi0690.phi003:2.454	tectorum inter se Priami, postesque relicti
urn:cts:latinLit:phi0690.phi003:2.455	a tergo, infelix qua se, dum regna manebant,
urn:cts:latinLit:phi0690.phi003:2.456	saepius Andromache ferre incomitata solebat
urn:cts:latinLit:phi0690.phi003:2.457	ad soceros, et avo puerum Astyanacta trahebat.
urn:cts:latinLit:phi0690.phi003:2.458	Evado ad summi fastigia culminis, unde
urn:cts:latinLit:phi0690.phi003:2.459	tela manu miseri iactabant inrita Teucri.
urn:cts:latinLit:phi0690.phi003:2.460	Turrim in praecipiti stantem summisque sub astra
urn:cts:latinLit:phi0690.phi003:2.461	eductam tectis, unde omnis Troia videri
urn:cts:latinLit:phi0690.phi003:2.462	et Danaum solitae naves et Achaia castra,
urn:cts:latinLit:phi0690.phi003:2.463	adgressi ferro circum, qua summa labantis
urn:cts:latinLit:phi0690.phi003:2.464	iuncturas tabulata dabant, convellimus altis
urn:cts:latinLit:phi0690.phi003:2.465	sedibus, impulimusque; ea lapsa repente ruinam
urn:cts:latinLit:phi0690.phi003:2.466	cum sonitu trahit et Danaum super agmina late
urn:cts:latinLit:phi0690.phi003:2.467	incidit: ast alii subeunt, nec saxa, nec ullum
urn:cts:latinLit:phi0690.phi003:2.468	telorum interea cessat genus.
urn:cts:latinLit:phi0690.phi003:2.469	Vestibulum ante ipsum primoque in limine Pyrrhus
urn:cts:latinLit:phi0690.phi003:2.470	exsultat, telis et luce coruscus ana;
urn:cts:latinLit:phi0690.phi003:2.471	qualis ubi in lucem coluber mala gramina pastus
urn:cts:latinLit:phi0690.phi003:2.472	frigida sub terra tumidum quem bruma tegebat,
urn:cts:latinLit:phi0690.phi003:2.473	nunc, positis novus exuviis nitidusque iuventa,
urn:cts:latinLit:phi0690.phi003:2.474	lubrica convolvit sublato pectore terga
urn:cts:latinLit:phi0690.phi003:2.475	arduus ad solem, et linguis micat ore trisulcis.
urn:cts:latinLit:phi0690.phi003:2.476	Una ingens Periphas et equorum agitator Achillis,
urn:cts:latinLit:phi0690.phi003:2.477	armiger Automedon, una omnis Scyria pubes
urn:cts:latinLit:phi0690.phi003:2.478	succedunt tecto, et flammas ad culmina iactant.
urn:cts:latinLit:phi0690.phi003:2.479	Ipse inter primos correpta dura bipenni
urn:cts:latinLit:phi0690.phi003:2.480	limina perrumpit, postisque a cardine vellit
urn:cts:latinLit:phi0690.phi003:2.481	aeratos; iamque excisa trabe firma cavavit
urn:cts:latinLit:phi0690.phi003:2.482	robora, et ingentem lato dedit ore fenestram.
urn:cts:latinLit:phi0690.phi003:2.483	Adparet domus intus, et atria longa patescunt;
urn:cts:latinLit:phi0690.phi003:2.484	adparent Priami et veterum penetralia regum,
urn:cts:latinLit:phi0690.phi003:2.485	armatosque vident stantis in limine primo.
urn:cts:latinLit:phi0690.phi003:2.486	At domus interior gemitu miseroque tumultu
urn:cts:latinLit:phi0690.phi003:2.487	miscetur, penitusque cavae plangoribus aedes
urn:cts:latinLit:phi0690.phi003:2.488	femineis ululant; ferit aurea sidera clamor.
urn:cts:latinLit:phi0690.phi003:2.489	Tum pavidae tectis matres ingentibus errant;
urn:cts:latinLit:phi0690.phi003:2.490	amplexaeque tenent postis atque oscula figunt.
urn:cts:latinLit:phi0690.phi003:2.491	Instat vi patria Pyrrhus; nec claustra, neque ipsi
urn:cts:latinLit:phi0690.phi003:2.492	custodes sufferre valent; labat ariete crebro
urn:cts:latinLit:phi0690.phi003:2.493	ianua, et emoti procumbunt cardine postes.
urn:cts:latinLit:phi0690.phi003:2.494	Fit via vi; rumpunt aditus, primosque trucidant
urn:cts:latinLit:phi0690.phi003:2.495	immissi Danai, et late loca milite complent.
urn:cts:latinLit:phi0690.phi003:2.496	Non sic, aggeribus ruptis cum spumeus amnis
urn:cts:latinLit:phi0690.phi003:2.497	exiit, oppositasque evicit gurgite moles,
urn:cts:latinLit:phi0690.phi003:2.498	fertur in arva furens cumulo, camposque per omnis
urn:cts:latinLit:phi0690.phi003:2.499	cum stabulis armenta trahit.  Vidi ipse furentem
urn:cts:latinLit:phi0690.phi003:2.500	caede Neoptolemum geminosque in limine Atridas;
urn:cts:latinLit:phi0690.phi003:2.501	vidi Hecubam centumque nurus, Priamumque per aras
urn:cts:latinLit:phi0690.phi003:2.502	sanguine foedantem, quos ipse sacraverat, ignis.
urn:cts:latinLit:phi0690.phi003:2.503	Quinquaginta illi thalami, spes tanta nepotum,
urn:cts:latinLit:phi0690.phi003:2.504	barbarico postes auro spoliisque superbi,
urn:cts:latinLit:phi0690.phi003:2.505	procubuere; tenent Danai, qua deficit ignis.
urn:cts:latinLit:phi0690.phi003:2.506	Forsitan et Priami fuerint quae fata requiras.
urn:cts:latinLit:phi0690.phi003:2.507	Urbis uti captae casum convolsaque vidit
urn:cts:latinLit:phi0690.phi003:2.508	limina tectorum et medium in penetralibus hostem,
urn:cts:latinLit:phi0690.phi003:2.509	arma diu senior desueta trementibus aevo
urn:cts:latinLit:phi0690.phi003:2.510	circumdat nequiquam umeris, et inutile ferrum
urn:cts:latinLit:phi0690.phi003:2.511	cingitur, ac densos fertur moriturus in hostis.
urn:cts:latinLit:phi0690.phi003:2.512	Aedibus in mediis nudoque sub aetheris axe
urn:cts:latinLit:phi0690.phi003:2.513	ingens ara fuit iuxtaque veterrima laurus,
urn:cts:latinLit:phi0690.phi003:2.514	incumbens arae atque umbra complexa Penatis.
urn:cts:latinLit:phi0690.phi003:2.515	Hic Hecuba et natae nequiquam altaria circum,
urn:cts:latinLit:phi0690.phi003:2.516	praecipites atra ceu tempestate columbae,
urn:cts:latinLit:phi0690.phi003:2.517	condensae et divom amplexae simulacra sedebant.
urn:cts:latinLit:phi0690.phi003:2.518	Ipsum autem sumptis Priamum iuvenalibus armis
urn:cts:latinLit:phi0690.phi003:2.519	ut vidit, "Quae mens tam dira, miserrime coniunx,
urn:cts:latinLit:phi0690.phi003:2.520	impulit his cingi telis?  Aut quo ruis?" inquit;
urn:cts:latinLit:phi0690.phi003:2.521	"Non tali auxilio nec defensoribus istis
urn:cts:latinLit:phi0690.phi003:2.522	tempus eget, non, si ipse meus nunc adforet Hector.
urn:cts:latinLit:phi0690.phi003:2.523	Huc tandem concede; haec ara tuebitur omnis,
urn:cts:latinLit:phi0690.phi003:2.524	aut moriere simul." Sic ore effata recepit
urn:cts:latinLit:phi0690.phi003:2.525	ad sese et sacra longaevum in sede locavit.
urn:cts:latinLit:phi0690.phi003:2.526	Ecce autem elapsus Pyrrhi de caede Polites,
urn:cts:latinLit:phi0690.phi003:2.527	unus natorum Priami, per tela, per hostis
urn:cts:latinLit:phi0690.phi003:2.528	porticibus longis fugit, et vacua atria lustrat
urn:cts:latinLit:phi0690.phi003:2.529	saucius: illum ardens infesto volnere Pyrrhus
urn:cts:latinLit:phi0690.phi003:2.530	insequitur, iam iamque manu tenet et premit hasta.
urn:cts:latinLit:phi0690.phi003:2.531	Ut tandem ante oculos evasit et ora parentum,
urn:cts:latinLit:phi0690.phi003:2.532	concidit, ac multo vitam cum sanguine fudit.
urn:cts:latinLit:phi0690.phi003:2.533	Hic Priamus, quamquam in media iam morte tenetur,
urn:cts:latinLit:phi0690.phi003:2.534	non tamen abstinuit, nec voci iraeque pepercit:
urn:cts:latinLit:phi0690.phi003:2.535	"At tibi pro scelere," exclamat, "pro talibus ausis,
urn:cts:latinLit:phi0690.phi003:2.536	di, si qua est caelo pietas, quae talia curet,
urn:cts:latinLit:phi0690.phi003:2.537	persolvant grates dignas et praemia reddant
urn:cts:latinLit:phi0690.phi003:2.538	debita, qui nati coram me cernere letum
urn:cts:latinLit:phi0690.phi003:2.539	fecisti et patrios foedasti funere voltus.
urn:cts:latinLit:phi0690.phi003:2.540	At non ille, satum quo te mentiris, Achilles
urn:cts:latinLit:phi0690.phi003:2.541	talis in hoste fuit Priamo; sed iura fidemque
urn:cts:latinLit:phi0690.phi003:2.542	supplicis erubuit, corpusque exsangue sepulchro
urn:cts:latinLit:phi0690.phi003:2.543	reddidit Hectoreum, meque in mea regna remisit."
urn:cts:latinLit:phi0690.phi003:2.544	Sic fatus senior, telumque imbelle sine ictu
urn:cts:latinLit:phi0690.phi003:2.545	coniecit, rauco quod protinus aere repulsum
urn:cts:latinLit:phi0690.phi003:2.546	e summo clipei nequiquam umbone pependit.
urn:cts:latinLit:phi0690.phi003:2.547	Cui Pyrrhus: "Referes ergo haec et nuntius ibis
urn:cts:latinLit:phi0690.phi003:2.548	Pelidae genitori; illi mea tristia facta
urn:cts:latinLit:phi0690.phi003:2.549	degeneremque Neoptolemum narrare memento.
urn:cts:latinLit:phi0690.phi003:2.550	Nunc morere." Hoc dicens altaria ad ipsa trementem
urn:cts:latinLit:phi0690.phi003:2.551	traxit et in multo lapsantem sanguine nati,
urn:cts:latinLit:phi0690.phi003:2.552	implicuitque comam laeva, dextraque coruscum
urn:cts:latinLit:phi0690.phi003:2.553	extulit, ac lateri capulo tenus abdidit ensem.
urn:cts:latinLit:phi0690.phi003:2.554	Haec finis Priami fatorum; hic exitus illum
urn:cts:latinLit:phi0690.phi003:2.555	sorte tulit, Troiam incensam et prolapsa videntem
urn:cts:latinLit:phi0690.phi003:2.556	Pergama, tot quondam populis terrisque superbum
urn:cts:latinLit:phi0690.phi003:2.557	regnatorem Asiae.  Iacet ingens litore truncus,
urn:cts:latinLit:phi0690.phi003:2.558	avolsumque umeris caput, et sine nomine corpus.
urn:cts:latinLit:phi0690.phi003:2.559	At me tum primum saevus circumstetit horror
urn:cts:latinLit:phi0690.phi003:2.560	Obstipui; subiit cari genitoris imago,
urn:cts:latinLit:phi0690.phi003:2.561	ut regem aequaevum crudeli volnere vidi
urn:cts:latinLit:phi0690.phi003:2.562	vitam exhalantem; subiit deserta Cresa,
urn:cts:latinLit:phi0690.phi003:2.563	et direpta domus, et parvi casus Iuli.
urn:cts:latinLit:phi0690.phi003:2.564	Respicio, et quae sit me circum copia lustro.
urn:cts:latinLit:phi0690.phi003:2.565	Deseruere omnes defessi, et corpora saltu
urn:cts:latinLit:phi0690.phi003:2.566	ad terram misere aut ignibus aegra dedere.
urn:cts:latinLit:phi0690.phi003:2.567	[Iamque adeo super unus eram, cum limina Vestae
urn:cts:latinLit:phi0690.phi003:2.568	servantem et tacitam secreta in sede latentem
urn:cts:latinLit:phi0690.phi003:2.569	Tyndarida aspicio: dant clara incendia lucem
urn:cts:latinLit:phi0690.phi003:2.570	erranti passimque oculos per cuncta ferenti.
urn:cts:latinLit:phi0690.phi003:2.571	Illa sibi infestos eversa ob Pergama Teucros
urn:cts:latinLit:phi0690.phi003:2.572	et poenas Danaum et deserti coniugis iras
urn:cts:latinLit:phi0690.phi003:2.573	praemetuens, Troiae et patriae communis Erinys,
urn:cts:latinLit:phi0690.phi003:2.574	abdiderat sese atque aris invisa sedebat.
urn:cts:latinLit:phi0690.phi003:2.575	Exarsere ignes animo; subit ira cadentem
urn:cts:latinLit:phi0690.phi003:2.576	ulcisci patriam et sceleratas sumere poenas.
urn:cts:latinLit:phi0690.phi003:2.577	"Scilicet haec Spartam incolumis patriasque Mycenas
urn:cts:latinLit:phi0690.phi003:2.578	aspiciet, partoque ibit regina triumpho,
urn:cts:latinLit:phi0690.phi003:2.579	coniugiumque, domumque, patres, natosque videbit,
urn:cts:latinLit:phi0690.phi003:2.580	Iliadum turba et Phrygiis comitata ministris?
urn:cts:latinLit:phi0690.phi003:2.581	Occiderit ferro Priamus, Troia arserit igni?
urn:cts:latinLit:phi0690.phi003:2.582	Dardanium totiens sudarit sanguine litus?
urn:cts:latinLit:phi0690.phi003:2.583	Non ita: namque etsi nullum memorabile nomen
urn:cts:latinLit:phi0690.phi003:2.584	feminea in poena est, nec habet victoria laudem,
urn:cts:latinLit:phi0690.phi003:2.585	extinxisse nefas tamen et sumpsisse merentis
urn:cts:latinLit:phi0690.phi003:2.586	laudabor poenas, animumque explesse iuvabit
urn:cts:latinLit:phi0690.phi003:2.587	ultricis flammae, et cineres satiasse meorum."
urn:cts:latinLit:phi0690.phi003:2.588	Talia iactabam, et furiata mente ferebar:]
urn:cts:latinLit:phi0690.phi003:2.589	cum mihi se, non ante oculis tam clara, videndam
urn:cts:latinLit:phi0690.phi003:2.590	obtulit et pura per noctem in luce refulsit
urn:cts:latinLit:phi0690.phi003:2.591	alma parens, confessa deam, qualisque videri
urn:cts:latinLit:phi0690.phi003:2.592	caelicolis et quanta solet, dextraque prehensum
urn:cts:latinLit:phi0690.phi003:2.593	continuit, roseoque haec insuper addidit ore:
urn:cts:latinLit:phi0690.phi003:2.594	"Nate, quis indomitas tantus dolor excitat iras?
urn:cts:latinLit:phi0690.phi003:2.595	Quid furis, aut quonam nostri tibi cura recessit?
urn:cts:latinLit:phi0690.phi003:2.596	Non prius aspicies, ubi fessum aetate parentem
urn:cts:latinLit:phi0690.phi003:2.597	liqueris Anchisen; superet coniunxne Cresa,
urn:cts:latinLit:phi0690.phi003:2.598	Ascaniusque puer?  Quos omnes undique Graiae
urn:cts:latinLit:phi0690.phi003:2.599	circum errant acies, et, ni mea cura resistat,
urn:cts:latinLit:phi0690.phi003:2.600	iam flammae tulerint inimicus et hauserit ensis.
urn:cts:latinLit:phi0690.phi003:2.601	Non tibi Tyndaridis facies invisa Lacaenae
urn:cts:latinLit:phi0690.phi003:2.602	culpatusve Paris: divom inclementia, divom,
urn:cts:latinLit:phi0690.phi003:2.603	has evertit opes sternitque a culmine Troiam.
urn:cts:latinLit:phi0690.phi003:2.604	Aspice---namque omnem, quae nunc obducta tuenti
urn:cts:latinLit:phi0690.phi003:2.605	mortalis hebetat visus tibi et umida circum
urn:cts:latinLit:phi0690.phi003:2.606	caligat, nubem eripiam; tu ne qua parentis
urn:cts:latinLit:phi0690.phi003:2.607	iussa time, neu praeceptis parere recusa:---
urn:cts:latinLit:phi0690.phi003:2.608	hic, ubi disiectas moles avolsaque saxis
urn:cts:latinLit:phi0690.phi003:2.609	saxa vides mixtoque undantem pulvere fumum.
urn:cts:latinLit:phi0690.phi003:2.610	Neptunus muros magnoque emota tridenti
urn:cts:latinLit:phi0690.phi003:2.611	fundamenta quatit, totamque a sedibus urbem
urn:cts:latinLit:phi0690.phi003:2.612	eruit; hic Iuno Scaeas saevissima portas
urn:cts:latinLit:phi0690.phi003:2.613	prima tenet, sociumque furens a navibus agmen
urn:cts:latinLit:phi0690.phi003:2.614	ferro accincta vocat.
urn:cts:latinLit:phi0690.phi003:2.615	Iam summas arces Tritonia, respice, Pallas
urn:cts:latinLit:phi0690.phi003:2.616	insedit, nimbo effulgens et Gorgone saeva.
urn:cts:latinLit:phi0690.phi003:2.617	Ipse pater Danais animos viresque secundas
urn:cts:latinLit:phi0690.phi003:2.618	sufficit, ipse deos in Dardana suscitat arma.
urn:cts:latinLit:phi0690.phi003:2.619	Eripe, nate, fugam, finemque impone labori.
urn:cts:latinLit:phi0690.phi003:2.620	Nusquam abero, et tutum patrio te limine sistam."
urn:cts:latinLit:phi0690.phi003:2.621	Dixerat, et spissis noctis se condidit umbris.
urn:cts:latinLit:phi0690.phi003:2.622	Adparent dirae facies inimicaque Troiae
urn:cts:latinLit:phi0690.phi003:2.623	numina magna deum.
urn:cts:latinLit:phi0690.phi003:2.624	Tum vero omne mihi visum considere in ignis
urn:cts:latinLit:phi0690.phi003:2.625	Ilium et ex imo verti Neptunia Troia;
urn:cts:latinLit:phi0690.phi003:2.626	ac veluti summis antiquam in montibus ornum
urn:cts:latinLit:phi0690.phi003:2.627	cum ferro accisam crebrisque bipennibus instant
urn:cts:latinLit:phi0690.phi003:2.628	eruere agricolae certatim,---illa usque minatur
urn:cts:latinLit:phi0690.phi003:2.629	et tremefacta comam concusso vertice nutat,
urn:cts:latinLit:phi0690.phi003:2.630	volneribus donec paulatim evicta, supremum
urn:cts:latinLit:phi0690.phi003:2.631	congemuit, traxitque iugis avolsa ruinam.
urn:cts:latinLit:phi0690.phi003:2.632	Descendo, ac ducente deo flammam inter et hostis
urn:cts:latinLit:phi0690.phi003:2.633	expedior; dant tela locum, flammaeque recedunt.
urn:cts:latinLit:phi0690.phi003:2.634	Atque ubi iam patriae perventum ad limina sedis
urn:cts:latinLit:phi0690.phi003:2.635	antiquasque domos, genitor, quem tollere in altos
urn:cts:latinLit:phi0690.phi003:2.636	optabam primum montis primumque petebam,
urn:cts:latinLit:phi0690.phi003:2.637	abnegat excisa vitam producere Troia
urn:cts:latinLit:phi0690.phi003:2.638	exsiliumque pati.  "Vos O, quibus integer aevi
urn:cts:latinLit:phi0690.phi003:2.639	sanguis," ait "solidaeque suo stant robore vires,
urn:cts:latinLit:phi0690.phi003:2.640	vos agitate fugam:
urn:cts:latinLit:phi0690.phi003:2.641	me si caelicolae voluissent ducere vitam,
urn:cts:latinLit:phi0690.phi003:2.642	has mihi servassent sedes.  Satis una superque
urn:cts:latinLit:phi0690.phi003:2.643	vidimus exscidia et captae superavimus urbi.
urn:cts:latinLit:phi0690.phi003:2.644	Sic O, sic positum adfati discedite corpus.
urn:cts:latinLit:phi0690.phi003:2.645	Ipse manu mortem inveniam; miserebitur hostis
urn:cts:latinLit:phi0690.phi003:2.646	exuviasque petet; facilis iactura sepulcri.
urn:cts:latinLit:phi0690.phi003:2.647	Iam pridem invisus divis et inutilis annos
urn:cts:latinLit:phi0690.phi003:2.648	demoror, ex quo me divom pater atque hominum rex
urn:cts:latinLit:phi0690.phi003:2.649	fulminis adflavit ventis et contigit igni."
urn:cts:latinLit:phi0690.phi003:2.650	Talia perstabat memorans, fixusque manebat.
urn:cts:latinLit:phi0690.phi003:2.651	Nos contra effusi lacrimis, coniunxque Cresa
urn:cts:latinLit:phi0690.phi003:2.652	Ascaniusque omnisque domus, ne vertere secum
urn:cts:latinLit:phi0690.phi003:2.653	cuncta pater fatoque urguenti incumbere vellet.
urn:cts:latinLit:phi0690.phi003:2.654	Abnegat, inceptoque et sedibus haeret in isdem.
urn:cts:latinLit:phi0690.phi003:2.655	Rursus in arma feror, mortemque miserrimus opto:
urn:cts:latinLit:phi0690.phi003:2.656	nam quod consilium aut quae iam fortuna dabatur?
urn:cts:latinLit:phi0690.phi003:2.657	"Mene efferre pedem, genitor, te posse relicto
urn:cts:latinLit:phi0690.phi003:2.658	sperasti, tantumque nefas patrio excidit ore?
urn:cts:latinLit:phi0690.phi003:2.659	Si nihil ex tanta Superis placet urbe relinqui,
urn:cts:latinLit:phi0690.phi003:2.660	et sedet hoc animo, perituraeque addere Troiae
urn:cts:latinLit:phi0690.phi003:2.661	teque tuosque iuvat, patet isti ianua leto,
urn:cts:latinLit:phi0690.phi003:2.662	iamque aderit multo Priami de sanguine Pyrrhus,
urn:cts:latinLit:phi0690.phi003:2.663	natum ante ora patris, patrem qui obtruncat ad aras.
urn:cts:latinLit:phi0690.phi003:2.664	Hoc erat, alma parens, quod me per tela, per ignis
urn:cts:latinLit:phi0690.phi003:2.665	eripis, ut mediis hostem in penetralibus, utque
urn:cts:latinLit:phi0690.phi003:2.666	Ascanium patremque meum iuxtaque Cresam
urn:cts:latinLit:phi0690.phi003:2.667	alterum in alterius mactatos sanguine cernam?
urn:cts:latinLit:phi0690.phi003:2.668	Arma, viri, ferte arma; vocat lux ultima victos.
urn:cts:latinLit:phi0690.phi003:2.669	Reddite me Danais; sinite instaurata revisam
urn:cts:latinLit:phi0690.phi003:2.670	proelia: Numquam omnes hodie moriemur inulti."
urn:cts:latinLit:phi0690.phi003:2.671	Hinc ferro accingor rursus clipeoque sinistram
urn:cts:latinLit:phi0690.phi003:2.672	insertabam aptans, meque extra tecta ferebam.
urn:cts:latinLit:phi0690.phi003:2.673	Ecce autem complexa pedes in limine coniunx
urn:cts:latinLit:phi0690.phi003:2.674	haerebat, parvumque patri tendebat Iulum:
urn:cts:latinLit:phi0690.phi003:2.675	"Si periturus abis, et nos rape in omnia tecum;
urn:cts:latinLit:phi0690.phi003:2.676	sin aliquam expertus sumptis spem ponis in armis,
urn:cts:latinLit:phi0690.phi003:2.677	hanc primum tutare domum.  Cui parvus Iulus,
urn:cts:latinLit:phi0690.phi003:2.678	cui pater et coniunx quondam tua dicta relinquor?"
urn:cts:latinLit:phi0690.phi003:2.679	Talia vociferans gemitu tectum omne replebat,
urn:cts:latinLit:phi0690.phi003:2.680	cum subitum dictuque oritur mirabile monstrum.
urn:cts:latinLit:phi0690.phi003:2.681	Namque manus inter maestorumque ora parentum
urn:cts:latinLit:phi0690.phi003:2.682	ecce levis summo de vertice visus Iuli
urn:cts:latinLit:phi0690.phi003:2.683	fundere lumen apex, tactuque innoxia mollis
urn:cts:latinLit:phi0690.phi003:2.684	lambere flamma comas et circum tempora pasci.
urn:cts:latinLit:phi0690.phi003:2.685	Nos pavidi trepidare metu, crinemque flagrantem
urn:cts:latinLit:phi0690.phi003:2.686	excutere et sanctos restinguere fontibus ignis.
urn:cts:latinLit:phi0690.phi003:2.687	At pater Anchises oculos ad sidera laetus
urn:cts:latinLit:phi0690.phi003:2.688	extulit, et caelo palmas cum voce tetendit:
urn:cts:latinLit:phi0690.phi003:2.689	"Iuppiter omnipotens, precibus si flecteris ullis,
urn:cts:latinLit:phi0690.phi003:2.690	aspice nos; hoc tantum, et, si pietate meremur,
urn:cts:latinLit:phi0690.phi003:2.691	da deinde auxilium, pater, atque haec omina firma."
urn:cts:latinLit:phi0690.phi003:2.692	Vix ea fatus erat senior, subitoque fragore
urn:cts:latinLit:phi0690.phi003:2.693	intonuit laevum, et de caelo lapsa per umbras
urn:cts:latinLit:phi0690.phi003:2.694	stella facem ducens multa cum luce cucurrit.
urn:cts:latinLit:phi0690.phi003:2.695	Illam, summa super labentem culmina tecti,
urn:cts:latinLit:phi0690.phi003:2.696	cernimus Idaea claram se condere silva
urn:cts:latinLit:phi0690.phi003:2.697	signantemque vias; tum longo limite sulcus
urn:cts:latinLit:phi0690.phi003:2.698	dat lucem, et late circum loca sulphure fumant.
urn:cts:latinLit:phi0690.phi003:2.699	Hic vero victus genitor se tollit ad auras,
urn:cts:latinLit:phi0690.phi003:2.700	adfaturque deos et sanctum sidus adorat.
urn:cts:latinLit:phi0690.phi003:2.701	"Iam iam nulla mora est; sequor et qua ducitis adsum.
urn:cts:latinLit:phi0690.phi003:2.702	Di patrii, servate domum, servate nepotem.
urn:cts:latinLit:phi0690.phi003:2.703	Vestrum hoc augurium, vestroque in numine Troia est.
urn:cts:latinLit:phi0690.phi003:2.704	Cedo equidem, nec, nate, tibi comes ire recuso."
urn:cts:latinLit:phi0690.phi003:2.705	Dixerat ille; et iam per moenia clarior ignis
urn:cts:latinLit:phi0690.phi003:2.706	auditur, propiusque aestus incendia volvunt.
urn:cts:latinLit:phi0690.phi003:2.707	"Ergo age, care pater, cervici imponere nostrae;
urn:cts:latinLit:phi0690.phi003:2.708	ipse subibo umeris, nec me labor iste gravabit:
urn:cts:latinLit:phi0690.phi003:2.709	quo res cumque cadent, unum et commune periclum,
urn:cts:latinLit:phi0690.phi003:2.710	una salus ambobus erit.  Mihi parvus Iulus
urn:cts:latinLit:phi0690.phi003:2.711	sit comes, et longe servet vestigia coniunx:
urn:cts:latinLit:phi0690.phi003:2.712	vos, famuli, quae dicam, animis advertite vestris.
urn:cts:latinLit:phi0690.phi003:2.713	Est urbe egressis tumulus templumque vetustum
urn:cts:latinLit:phi0690.phi003:2.714	desertae Cereris, iuxtaque antiqua cupressus
urn:cts:latinLit:phi0690.phi003:2.715	religione patrum multos servata per annos.
urn:cts:latinLit:phi0690.phi003:2.716	Hanc ex diverso sedem veniemus in unam.
urn:cts:latinLit:phi0690.phi003:2.717	Tu, genitor, cape sacra manu patriosque Penatis;
urn:cts:latinLit:phi0690.phi003:2.718	me, bello e tanto digressum et caede recenti,
urn:cts:latinLit:phi0690.phi003:2.719	attrectare nefas, donec me flumine vivo
urn:cts:latinLit:phi0690.phi003:2.720	abluero."
urn:cts:latinLit:phi0690.phi003:2.721	Haec fatus, latos umeros subiectaque colla
urn:cts:latinLit:phi0690.phi003:2.722	veste super fulvique insternor pelle leonis,
urn:cts:latinLit:phi0690.phi003:2.723	succedoque oneri; dextrae se parvus Iulus
urn:cts:latinLit:phi0690.phi003:2.724	implicuit sequiturque patrem non passibus aequis;
urn:cts:latinLit:phi0690.phi003:2.725	pone subit coniunx: ferimur per opaca locorum;
urn:cts:latinLit:phi0690.phi003:2.726	et me, quem dudum non ulla iniecta movebant
urn:cts:latinLit:phi0690.phi003:2.727	tela neque adverso glomerati ex agmine Grai,
urn:cts:latinLit:phi0690.phi003:2.728	nunc omnes terrent aurae, sonus excitat omnis
urn:cts:latinLit:phi0690.phi003:2.729	suspensum et pariter comitique onerique timentem.
urn:cts:latinLit:phi0690.phi003:2.730	Iamque propinquabam portis, omnemque videbar
urn:cts:latinLit:phi0690.phi003:2.731	evasisse viam, subito cum creber ad auris
urn:cts:latinLit:phi0690.phi003:2.732	visus adesse pedum sonitus, genitorque per umbram
urn:cts:latinLit:phi0690.phi003:2.733	prospiciens; "Nate" exclamat, "fuge nate, propinquant.
urn:cts:latinLit:phi0690.phi003:2.734	Ardentis clipeos atque aera micantia cerno!"---
urn:cts:latinLit:phi0690.phi003:2.735	Hic mihi nescio quod trepido male numen amicum
urn:cts:latinLit:phi0690.phi003:2.736	confusam eripuit mentem.  Namque avia cursu
urn:cts:latinLit:phi0690.phi003:2.737	dum sequor, et nota excedo regione viarum,
urn:cts:latinLit:phi0690.phi003:2.738	heu, misero coniunx fatone erepta Cresa
urn:cts:latinLit:phi0690.phi003:2.739	substitit, erravitne via, seu lassa resedit,
urn:cts:latinLit:phi0690.phi003:2.740	incertum; nec post oculis est reddita nostris.
urn:cts:latinLit:phi0690.phi003:2.741	Nec prius amissam respexi animumque reflexi,
urn:cts:latinLit:phi0690.phi003:2.742	quam tumulum antiquae Cereris sedemque sacratam
urn:cts:latinLit:phi0690.phi003:2.743	venimus; hic demum collectis omnibus una
urn:cts:latinLit:phi0690.phi003:2.744	defuit, et comites natumque virumque fefellit.
urn:cts:latinLit:phi0690.phi003:2.745	Quem non incusavi amens hominumque deorumque,
urn:cts:latinLit:phi0690.phi003:2.746	aut quid in eversa vidi crudelius urbe?
urn:cts:latinLit:phi0690.phi003:2.747	Ascanium Anchisenque patrem Teucrosque Penatis
urn:cts:latinLit:phi0690.phi003:2.748	commendo sociis et curva valle recondo;
urn:cts:latinLit:phi0690.phi003:2.749	ipse urbem repeto et cingor fulgentibus armis.
urn:cts:latinLit:phi0690.phi003:2.750	Stat casus renovare omnis, omnemque reverti
urn:cts:latinLit:phi0690.phi003:2.751	per Troiam, et rursus caput obiectare periclis.
urn:cts:latinLit:phi0690.phi003:2.752	Principio muros obscuraque limina portae,
urn:cts:latinLit:phi0690.phi003:2.753	qua gressum extuleram, repeto, et vestigia retro
urn:cts:latinLit:phi0690.phi003:2.754	observata sequor per noctem et lumine lustro.
urn:cts:latinLit:phi0690.phi003:2.755	Horror ubique animo, simul ipsa silentia terrent.
urn:cts:latinLit:phi0690.phi003:2.756	Inde domum, si forte pedem, si forte tulisset,
urn:cts:latinLit:phi0690.phi003:2.757	me refero: inruerant Danai, et tectum omne tenebant.
urn:cts:latinLit:phi0690.phi003:2.758	Ilicet ignis edax summa ad fastigia vento
urn:cts:latinLit:phi0690.phi003:2.759	volvitur; exsuperant flammae, furit aestus ad auras.
urn:cts:latinLit:phi0690.phi003:2.760	Procedo et Priami sedes arcemque reviso.
urn:cts:latinLit:phi0690.phi003:2.761	Et iam porticibus vacuis Iunonis asylo
urn:cts:latinLit:phi0690.phi003:2.762	custodes lecti Phoenix et dirus Ulixes
urn:cts:latinLit:phi0690.phi003:2.763	praedam adservabant.  Huc undique Troia gaza
urn:cts:latinLit:phi0690.phi003:2.764	incensis erepta adytis, mensaeque deorum,
urn:cts:latinLit:phi0690.phi003:2.765	crateresque auro solidi, captivaque vestis
urn:cts:latinLit:phi0690.phi003:2.766	congeritur; pueri et pavidae longo ordine matres
urn:cts:latinLit:phi0690.phi003:2.767	stant circum.
urn:cts:latinLit:phi0690.phi003:2.768	Ausus quin etiam voces iactare per umbram
urn:cts:latinLit:phi0690.phi003:2.769	implevi clamore vias, maestusque Cresam
urn:cts:latinLit:phi0690.phi003:2.770	nequiquam ingeminans iterumque iterumque vocavi.
urn:cts:latinLit:phi0690.phi003:2.771	Quaerenti et tectis urbis sine fine furenti
urn:cts:latinLit:phi0690.phi003:2.772	infelix simulacrum atque ipsius umbra Cresae
urn:cts:latinLit:phi0690.phi003:2.773	visa mihi ante oculos et nota maior imago.
urn:cts:latinLit:phi0690.phi003:2.774	Obstipui, steteruntque comae et vox faucibus haesit.
urn:cts:latinLit:phi0690.phi003:2.775	[Tum sic adfari et curas his demere dictis :]
urn:cts:latinLit:phi0690.phi003:2.776	"Quid tantum insano iuvat indulgere dolori,
urn:cts:latinLit:phi0690.phi003:2.777	O dulcis coniunx?  Non haec sine numine divom
urn:cts:latinLit:phi0690.phi003:2.778	eveniunt; nec te hinc comitem asportare Cresam
urn:cts:latinLit:phi0690.phi003:2.779	fas, aut ille sinit superi regnator Olympi.
urn:cts:latinLit:phi0690.phi003:2.780	Longa tibi exsilia, et vastum maris aequor arandum,
urn:cts:latinLit:phi0690.phi003:2.781	et terram Hesperiam venies, ubi Lydius arva
urn:cts:latinLit:phi0690.phi003:2.782	inter opima virum leni fluit agmine Thybris:
urn:cts:latinLit:phi0690.phi003:2.783	illic res laetae regnumque et regia coniunx
urn:cts:latinLit:phi0690.phi003:2.784	parta tibi.  Lacrimas dilectae pelle Cresae.
urn:cts:latinLit:phi0690.phi003:2.785	Non ego Myrmidonum sedes Dolopumve superbas
urn:cts:latinLit:phi0690.phi003:2.786	aspiciam, aut Graiis servitum matribus ibo,
urn:cts:latinLit:phi0690.phi003:2.787	Dardanis, et divae Veneris nurus.
urn:cts:latinLit:phi0690.phi003:2.788	Sed me magna deum genetrix his detinet oris:
urn:cts:latinLit:phi0690.phi003:2.789	iamque vale, et nati serva communis amorem."
urn:cts:latinLit:phi0690.phi003:2.790	Haec ubi dicta dedit, lacrimantem et multa volentem
urn:cts:latinLit:phi0690.phi003:2.791	dicere deseruit, tenuisque recessit in auras.
urn:cts:latinLit:phi0690.phi003:2.792	Ter conatus ibi collo dare bracchia circum:
urn:cts:latinLit:phi0690.phi003:2.793	ter frustra comprensa manus effugit imago,
urn:cts:latinLit:phi0690.phi003:2.794	par levibus ventis volucrique simillima somno.
urn:cts:latinLit:phi0690.phi003:2.795	Sic demum socios consumpta nocte reviso.
urn:cts:latinLit:phi0690.phi003:2.796	Atque hic ingentem comitum adfluxisse novorum
urn:cts:latinLit:phi0690.phi003:2.797	invenio admirans numerum, matresque virosque,
urn:cts:latinLit:phi0690.phi003:2.798	collectam exsilio pubem, miserabile volgus.
urn:cts:latinLit:phi0690.phi003:2.799	Undique convenere, animis opibusque parati,
urn:cts:latinLit:phi0690.phi003:2.800	in quascumque velim pelago deducere terras.
urn:cts:latinLit:phi0690.phi003:2.801	Iamque iugis summae surgebat Lucifer Idae
urn:cts:latinLit:phi0690.phi003:2.802	ducebatque diem, Danaique obsessa tenebant
urn:cts:latinLit:phi0690.phi003:2.803	limina portarum, nec spes opis ulla dabatur;
urn:cts:latinLit:phi0690.phi003:2.804	cessi, et sublato montes genitore petivi.

urn:cts:latinLit:phi0690.phi003:3.1	Postquam res Asiae Priamique evertere gentem
urn:cts:latinLit:phi0690.phi003:3.2	immeritam visum Superis, ceciditque superbum
urn:cts:latinLit:phi0690.phi003:3.3	Ilium, et omnis humo fumat Neptunia Troia,
urn:cts:latinLit:phi0690.phi003:3.4	diversa exsilia et desertas quaerere terras
urn:cts:latinLit:phi0690.phi003:3.5	auguriis agimur divom, classemque sub ipsa
urn:cts:latinLit:phi0690.phi003:3.6	Antandro et Phrygiae molimur montibus Idae,
urn:cts:latinLit:phi0690.phi003:3.7	incerti, quo fata ferant, ubi sistere detur,
urn:cts:latinLit:phi0690.phi003:3.8	contrahimusque viros.  Vix prima inceperat aestas,
urn:cts:latinLit:phi0690.phi003:3.9	et pater Anchises dare fatis vela iubebat;
urn:cts:latinLit:phi0690.phi003:3.10	litora cum patriae lacrimans portusque relinquo
urn:cts:latinLit:phi0690.phi003:3.11	et campos, ubi Troia fuit: feror exsul in altum
urn:cts:latinLit:phi0690.phi003:3.12	cum sociis natoque Penatibus et magnis dis.
urn:cts:latinLit:phi0690.phi003:3.13	Terra procul vastis colitur Mavortia campis,
urn:cts:latinLit:phi0690.phi003:3.14	Thraces arant, acri quondam regnata Lycurgo,
urn:cts:latinLit:phi0690.phi003:3.15	hospitium antiquum Troiae sociique Penates,
urn:cts:latinLit:phi0690.phi003:3.16	dum Fortuna fuit.  Feror huc, et litore curvo
urn:cts:latinLit:phi0690.phi003:3.17	moenia prima loco, fatis ingressus iniquis,
urn:cts:latinLit:phi0690.phi003:3.18	Aeneadasque meo nomen de nomine fingo.
urn:cts:latinLit:phi0690.phi003:3.19	Sacra Dionaeae matri divisque ferebam
urn:cts:latinLit:phi0690.phi003:3.20	auspicibus coeptorum operum, superoque nitentem
urn:cts:latinLit:phi0690.phi003:3.21	caelicolum regi mactabam in litore taurum.
urn:cts:latinLit:phi0690.phi003:3.22	Forte fuit iuxta tumulus, quo cornea summo
urn:cts:latinLit:phi0690.phi003:3.23	virgulta et densis hastilibus horrida myrtus.
urn:cts:latinLit:phi0690.phi003:3.24	Accessi, viridemque ab humo convellere silvam
urn:cts:latinLit:phi0690.phi003:3.25	conatus, ramis tegerem ut frondentibus aras,
urn:cts:latinLit:phi0690.phi003:3.26	horrendum et dictu video mirabile monstrum.
urn:cts:latinLit:phi0690.phi003:3.27	Nam, quae prima solo ruptis radicibus arbos
urn:cts:latinLit:phi0690.phi003:3.28	vellitur, huic atro liquuntur sanguine guttae,
urn:cts:latinLit:phi0690.phi003:3.29	et terram tabo maculant.  Mihi frigidus horror
urn:cts:latinLit:phi0690.phi003:3.30	membra quatit, gelidusque coit formidine sanguis.
urn:cts:latinLit:phi0690.phi003:3.31	Rursus et alterius lentum convellere vimen
urn:cts:latinLit:phi0690.phi003:3.32	insequor, et causas penitus temptare latentis:
urn:cts:latinLit:phi0690.phi003:3.33	ater et alterius sequitur de cortice sanguis.
urn:cts:latinLit:phi0690.phi003:3.34	Multa movens animo nymphas venerabar agrestis
urn:cts:latinLit:phi0690.phi003:3.35	Gradivumque patrem, Geticis qui praesidet arvis,
urn:cts:latinLit:phi0690.phi003:3.36	rite secundarent visus omenque levarent.
urn:cts:latinLit:phi0690.phi003:3.37	Tertia sed postquam maiore hastilia nisu
urn:cts:latinLit:phi0690.phi003:3.38	adgredior, genibusque adversae obluctor harenae---
urn:cts:latinLit:phi0690.phi003:3.39	eloquar, an sileam?---gemitus lacrimabilis imo
urn:cts:latinLit:phi0690.phi003:3.40	auditur tumulo, et vox reddita fertur ad auris:
urn:cts:latinLit:phi0690.phi003:3.41	"Quid miserum, Aenea, laceras?  Iam parce sepulto;
urn:cts:latinLit:phi0690.phi003:3.42	parce pias scelerare manus.  Non me tibi Troia
urn:cts:latinLit:phi0690.phi003:3.43	externum tulit, aut cruor hic de stipite manat.
urn:cts:latinLit:phi0690.phi003:3.44	Heu, fuge crudelis terras, fuge litus avarum:
urn:cts:latinLit:phi0690.phi003:3.45	nam Polydorus ego; hic confixum ferrea texit
urn:cts:latinLit:phi0690.phi003:3.46	telorum seges et iaculis increvit acutis."
urn:cts:latinLit:phi0690.phi003:3.47	Tum vero ancipiti mentem formidine pressus
urn:cts:latinLit:phi0690.phi003:3.48	obstipui, steteruntque comae et vox faucibus haesit.
urn:cts:latinLit:phi0690.phi003:3.49	Hunc Polydorum auri quondam cum pondere magno
urn:cts:latinLit:phi0690.phi003:3.50	infelix Priamus furtim mandarat alendum
urn:cts:latinLit:phi0690.phi003:3.51	Threicio regi, cum iam diffideret armis
urn:cts:latinLit:phi0690.phi003:3.52	Dardaniae, cingique urbem obsidione videret.
urn:cts:latinLit:phi0690.phi003:3.53	Ille, ut opes fractae Teucrum, et Fortuna recessit,
urn:cts:latinLit:phi0690.phi003:3.54	res Agamemnonias victriciaque arma secutus,
urn:cts:latinLit:phi0690.phi003:3.55	fas omne abrumpit; Polydorum obtruncat, et auro
urn:cts:latinLit:phi0690.phi003:3.56	vi potitur.  Quid non mortalia pectora cogis,
urn:cts:latinLit:phi0690.phi003:3.57	auri sacra fames?  Postquam pavor ossa reliquit,
urn:cts:latinLit:phi0690.phi003:3.58	delectos populi ad proceres primumque parentem
urn:cts:latinLit:phi0690.phi003:3.59	monstra deum refero, et quae sit sententia posco.
urn:cts:latinLit:phi0690.phi003:3.60	Omnibus idem animus, scelerata excedere terra,
urn:cts:latinLit:phi0690.phi003:3.61	linqui pollutum hospitium, et dare classibus austros.
urn:cts:latinLit:phi0690.phi003:3.62	Ergo instauramus Polydoro funus, et ingens
urn:cts:latinLit:phi0690.phi003:3.63	aggeritur tumulo tellus; stant Manibus arae,
urn:cts:latinLit:phi0690.phi003:3.64	caeruleis maestae vittis atraque cupresso,
urn:cts:latinLit:phi0690.phi003:3.65	et circum Iliades crinem de more solutae;
urn:cts:latinLit:phi0690.phi003:3.66	inferimus tepido spumantia cymbia lacte
urn:cts:latinLit:phi0690.phi003:3.67	sanguinis et sacri pateras, animamque sepulchro
urn:cts:latinLit:phi0690.phi003:3.68	condimus, et magna supremum voce ciemus.
urn:cts:latinLit:phi0690.phi003:3.69	Inde, ubi prima fides pelago, placataque venti
urn:cts:latinLit:phi0690.phi003:3.70	dant maria et lenis crepitans vocat Auster in altum,
urn:cts:latinLit:phi0690.phi003:3.71	deducunt socii navis et litora complent:
urn:cts:latinLit:phi0690.phi003:3.72	provehimur portu, terraeque urbesque recedunt.
urn:cts:latinLit:phi0690.phi003:3.73	Sacra mari colitur medio gratissima tellus
urn:cts:latinLit:phi0690.phi003:3.74	Nereidum matri et Neptuno Aegaeo,
urn:cts:latinLit:phi0690.phi003:3.75	quam pius arquitenens oras et litora circum
urn:cts:latinLit:phi0690.phi003:3.76	errantem Mycono e celsa Gyaroque revinxit,
urn:cts:latinLit:phi0690.phi003:3.77	immotamque coli dedit et contemnere ventos.
urn:cts:latinLit:phi0690.phi003:3.78	Huc feror; haec fessos tuto placidissima portu
urn:cts:latinLit:phi0690.phi003:3.79	accipit: egressi veneramur Apollinis urbem.
urn:cts:latinLit:phi0690.phi003:3.80	Rex Anius, rex idem hominum Phoebique sacerdos
urn:cts:latinLit:phi0690.phi003:3.81	vittis et sacra redimitus tempora lauro,
urn:cts:latinLit:phi0690.phi003:3.82	occurrit; veterem Anchisen adgnovit amicum.
urn:cts:latinLit:phi0690.phi003:3.83	Iungimus hospitio dextras, et tecta subimus.
urn:cts:latinLit:phi0690.phi003:3.84	Templa dei saxo venerabar structa vetusto:
urn:cts:latinLit:phi0690.phi003:3.85	"Da propriam, Thymbraee, domum; da moenia fessis
urn:cts:latinLit:phi0690.phi003:3.86	et genus et mansuram urbem; serva altera Troiae
urn:cts:latinLit:phi0690.phi003:3.87	Pergama, reliquias Danaum atque immitis Achilli.
urn:cts:latinLit:phi0690.phi003:3.88	Quem sequimur?  Quove ire iubes?  Ubi ponere sedes?
urn:cts:latinLit:phi0690.phi003:3.89	Da, pater, augurium, atque animis inlabere nostris."
urn:cts:latinLit:phi0690.phi003:3.90	Vix ea fatus eram: tremere omnia visa repente,
urn:cts:latinLit:phi0690.phi003:3.91	liminaque laurusque dei, totusque moveri
urn:cts:latinLit:phi0690.phi003:3.92	mons circum, et mugire adytis cortina reclusis.
urn:cts:latinLit:phi0690.phi003:3.93	Submissi petimus terram, et vox fertur ad auris:
urn:cts:latinLit:phi0690.phi003:3.94	"Dardanidae duri, quae vos a stirpe parentum
urn:cts:latinLit:phi0690.phi003:3.95	prima tulit tellus, eadem vos ubere laeto
urn:cts:latinLit:phi0690.phi003:3.96	accipiet reduces.  Antiquam exquirite matrem:
urn:cts:latinLit:phi0690.phi003:3.97	hic domus Aeneae cunctis dominabitur oris,
urn:cts:latinLit:phi0690.phi003:3.98	et nati natorum, et qui nascentur ab illis."
urn:cts:latinLit:phi0690.phi003:3.99	Haec Phoebus; mixtoque ingens exorta tumultu
urn:cts:latinLit:phi0690.phi003:3.100	laetitia, et cuncti quae sint ea moenia quaerunt,
urn:cts:latinLit:phi0690.phi003:3.101	quo Phoebus vocet errantis iubeatque reverti?
urn:cts:latinLit:phi0690.phi003:3.102	Tum genitor, veterum volvens monumenta virorum,
urn:cts:latinLit:phi0690.phi003:3.103	"Audite, O proceres" ait "et spes discite vestras:
urn:cts:latinLit:phi0690.phi003:3.104	Creta Iovis magni medio iacet insula ponto;
urn:cts:latinLit:phi0690.phi003:3.105	mons Idaeus ubi, et gentis cunabula nostrae.
urn:cts:latinLit:phi0690.phi003:3.106	Centum urbes habitant magnas, uberrima regna;
urn:cts:latinLit:phi0690.phi003:3.107	maximus unde pater, si rite audita recordor,
urn:cts:latinLit:phi0690.phi003:3.108	Teucrus Rhoeteas primum est advectus in oras,
urn:cts:latinLit:phi0690.phi003:3.109	optavitque locum regno.  Nondum Ilium et arces
urn:cts:latinLit:phi0690.phi003:3.110	Pergameae steterant; habitabant vallibus imis.
urn:cts:latinLit:phi0690.phi003:3.111	hinc mater cultrix Cybeli Corybantiaque aera
urn:cts:latinLit:phi0690.phi003:3.112	Idaeumque nemus; hinc fida silentia sacris,
urn:cts:latinLit:phi0690.phi003:3.113	et iuncti currum dominae subiere leones.
urn:cts:latinLit:phi0690.phi003:3.114	Ergo agite, et, divom ducunt qua iussa, sequamur;
urn:cts:latinLit:phi0690.phi003:3.115	placemus ventos et Gnosia regna petamus.
urn:cts:latinLit:phi0690.phi003:3.116	Nec longo distant cursu; modo Iuppiter adsit,
urn:cts:latinLit:phi0690.phi003:3.117	tertia lux classem Cretaeis sistet in oris."
urn:cts:latinLit:phi0690.phi003:3.118	Sic fatus, meritos aris mactavit honores,
urn:cts:latinLit:phi0690.phi003:3.119	taurum Neptuno, taurum tibi, pulcher Apollo
urn:cts:latinLit:phi0690.phi003:3.120	nigram Hiemi pecudem, Zephyris felicibus albam.
urn:cts:latinLit:phi0690.phi003:3.121	Fama volat pulsum regnis cessisse paternis
urn:cts:latinLit:phi0690.phi003:3.122	Idomenea ducem, desertaque litora Cretae
urn:cts:latinLit:phi0690.phi003:3.123	hoste vacare domos, sedesque adstare relictas.
urn:cts:latinLit:phi0690.phi003:3.124	Linquimus Ortygiae portus, pelagoque volamus,
urn:cts:latinLit:phi0690.phi003:3.125	bacchatamque iugis Naxon viridemque Donysam,
urn:cts:latinLit:phi0690.phi003:3.126	Olearon, niveamque Paron, sparsasque per aequor
urn:cts:latinLit:phi0690.phi003:3.127	Cycladas, et crebris legimus freta consita terris.
urn:cts:latinLit:phi0690.phi003:3.128	Nauticus exoritur vario certamine clamor;
urn:cts:latinLit:phi0690.phi003:3.129	hortantur socii: "Cretam proavosque petamus!"
urn:cts:latinLit:phi0690.phi003:3.130	Prosequitur surgens a puppi ventus euntis
urn:cts:latinLit:phi0690.phi003:3.131	et tandem antiquis Curetum adlabimur oris.
urn:cts:latinLit:phi0690.phi003:3.132	Ergo avidus muros optatae molior urbis,
urn:cts:latinLit:phi0690.phi003:3.133	Pergameamque voco, et laetam cognomine gentem
urn:cts:latinLit:phi0690.phi003:3.134	hortor amare focos arcemque attollere tectis.
urn:cts:latinLit:phi0690.phi003:3.135	Iamque fere sicco subductae litore puppes;
urn:cts:latinLit:phi0690.phi003:3.136	conubiis arvisque novis operata iuventus;
urn:cts:latinLit:phi0690.phi003:3.137	iura domosque dabam: subito cum tabida membris,
urn:cts:latinLit:phi0690.phi003:3.138	corrupto caeli tractu, miserandaque venit
urn:cts:latinLit:phi0690.phi003:3.139	arboribusque satisque lues et letifer annus.
urn:cts:latinLit:phi0690.phi003:3.140	Linquebant dulcis animas, aut aegra trahebant
urn:cts:latinLit:phi0690.phi003:3.141	corpora; tum sterilis exurere Sirius agros;
urn:cts:latinLit:phi0690.phi003:3.142	arebant herbae, et victum seges aegra negabat.
urn:cts:latinLit:phi0690.phi003:3.143	Rursus ad oraclum Ortygiae Phoebumque remenso
urn:cts:latinLit:phi0690.phi003:3.144	hortatur pater ire mari, veniamque precari:
urn:cts:latinLit:phi0690.phi003:3.145	quam fessis finem rebus ferat; unde laborum
urn:cts:latinLit:phi0690.phi003:3.146	temptare auxilium iubeat; quo vertere cursus.
urn:cts:latinLit:phi0690.phi003:3.147	Nox erat, et terris animalia somnus habebat:
urn:cts:latinLit:phi0690.phi003:3.148	effigies sacrae divom Phrygiique Penates,
urn:cts:latinLit:phi0690.phi003:3.149	quos mecum a Troia mediisque ex ignibus urbis
urn:cts:latinLit:phi0690.phi003:3.150	extuleram, visi ante oculos adstare iacentis
urn:cts:latinLit:phi0690.phi003:3.151	in somnis, multo manifesti lumine, qua se
urn:cts:latinLit:phi0690.phi003:3.152	plena per insertas fundebat luna fenestras;
urn:cts:latinLit:phi0690.phi003:3.153	tum sic adfari et curas his demere dictis:
urn:cts:latinLit:phi0690.phi003:3.154	"Quod tibi delato Ortygiam dicturus Apollo est,
urn:cts:latinLit:phi0690.phi003:3.155	hic canit, et tua nos en ultro ad limina mittit.
urn:cts:latinLit:phi0690.phi003:3.156	Nos te, Dardania incensa, tuaque arma secuti,
urn:cts:latinLit:phi0690.phi003:3.157	nos tumidum sub te permensi classibus aequor,
urn:cts:latinLit:phi0690.phi003:3.158	idem venturos tollemus in astra nepotes,
urn:cts:latinLit:phi0690.phi003:3.159	imperiumque urbi dabimus: tu moenia magnis
urn:cts:latinLit:phi0690.phi003:3.160	magna para, longumque fugae ne linque laborem.
urn:cts:latinLit:phi0690.phi003:3.161	Mutandae sedes: non haec tibi litora suasit
urn:cts:latinLit:phi0690.phi003:3.162	Delius, aut Cretae iussit considere Apollo.
urn:cts:latinLit:phi0690.phi003:3.163	Est locus, Hesperiam Grai cognomine dicunt,
urn:cts:latinLit:phi0690.phi003:3.164	terra antiqua, potens armis atque ubere glaebae;
urn:cts:latinLit:phi0690.phi003:3.165	Oenotri coluere viri; nunc fama minores
urn:cts:latinLit:phi0690.phi003:3.166	Italiam dixisse ducis de nomine gentem:
urn:cts:latinLit:phi0690.phi003:3.167	hae nobis propriae sedes; hinc Dardanus ortus,
urn:cts:latinLit:phi0690.phi003:3.168	Iasiusque pater, genus a quo principe nostrum.
urn:cts:latinLit:phi0690.phi003:3.169	Surge age, et haec laetus longaevo dicta parenti
urn:cts:latinLit:phi0690.phi003:3.170	haud dubitanda refer: Corythum terrasque requirat
urn:cts:latinLit:phi0690.phi003:3.171	Ausonias; Dictaea negat tibi Iuppiter arva."
urn:cts:latinLit:phi0690.phi003:3.172	Talibus attonitus visis et voce deorum---
urn:cts:latinLit:phi0690.phi003:3.173	nec sopor illud erat, sed coram adgnoscere voltus
urn:cts:latinLit:phi0690.phi003:3.174	velatasque comas praesentiaque ora videbar;
urn:cts:latinLit:phi0690.phi003:3.175	tum gelidus toto manabat corpore sudor
urn:cts:latinLit:phi0690.phi003:3.176	corripio e stratis corpus, tendoque supinas
urn:cts:latinLit:phi0690.phi003:3.177	ad caelum cum voce manus, et munera libo
urn:cts:latinLit:phi0690.phi003:3.178	intemerata focis.  Perfecto laetus honore
urn:cts:latinLit:phi0690.phi003:3.179	Anchisen facio certum, remque ordine pando.
urn:cts:latinLit:phi0690.phi003:3.180	Adgnovit prolem ambiguam geminosque parentes,
urn:cts:latinLit:phi0690.phi003:3.181	seque novo veterum deceptum errore locorum.
urn:cts:latinLit:phi0690.phi003:3.182	Tum memorat: "Nate, Iliacis exercite fatis,
urn:cts:latinLit:phi0690.phi003:3.183	sola mihi talis casus Cassandra canebat.
urn:cts:latinLit:phi0690.phi003:3.184	Nunc repeto haec generi portendere debita nostro,
urn:cts:latinLit:phi0690.phi003:3.185	et saepe Hesperiam, saepe Itala regna vocare.
urn:cts:latinLit:phi0690.phi003:3.186	Sed quis ad Hesperiae venturos litora Teucros
urn:cts:latinLit:phi0690.phi003:3.187	crederet, aut quem tum vates Cassandra moveret?
urn:cts:latinLit:phi0690.phi003:3.188	Cedamus Phoebo, et moniti meliora sequamur."
urn:cts:latinLit:phi0690.phi003:3.189	Sic ait, et cuncti dicto paremus ovantes.
urn:cts:latinLit:phi0690.phi003:3.190	Hanc quoque deserimus sedem, paucisque relictis
urn:cts:latinLit:phi0690.phi003:3.191	vela damus, vastumque cava trabe currimus aequor.
urn:cts:latinLit:phi0690.phi003:3.192	Postquam altum tenuere rates, nec iam amplius ullae
urn:cts:latinLit:phi0690.phi003:3.193	adparent terrae, caelum undique et undique pontus,
urn:cts:latinLit:phi0690.phi003:3.194	tum mihi caeruleus supra caput adstitit imber,
urn:cts:latinLit:phi0690.phi003:3.195	noctem hiememque ferens, et inhorruit unda tenebris.
urn:cts:latinLit:phi0690.phi003:3.196	Continuo venti volvunt mare, magnaque surgunt
urn:cts:latinLit:phi0690.phi003:3.197	aequora; dispersi iactamur gurgite vasto;
urn:cts:latinLit:phi0690.phi003:3.198	involvere diem nimbi, et nox umida caelum
urn:cts:latinLit:phi0690.phi003:3.199	abstulit; ingeminant abruptis nubibus ignes.
urn:cts:latinLit:phi0690.phi003:3.200	Excutimur cursu, et caecis erramus in undis.
urn:cts:latinLit:phi0690.phi003:3.201	Ipse diem noctemque negat discernere caelo,
urn:cts:latinLit:phi0690.phi003:3.202	nec meminisse viae media Palinurus in unda.
urn:cts:latinLit:phi0690.phi003:3.203	Tris adeo incertos caeca caligine soles
urn:cts:latinLit:phi0690.phi003:3.204	erramus pelago, totidem sine sidere noctes.
urn:cts:latinLit:phi0690.phi003:3.205	Quarto terra die primum se attollere tandem
urn:cts:latinLit:phi0690.phi003:3.206	visa, aperire procul montis, ac volvere fumum.
urn:cts:latinLit:phi0690.phi003:3.207	Vela cadunt, remis insurgimus; haud mora nautae
urn:cts:latinLit:phi0690.phi003:3.208	adnixi torquent spumas et caerula verrunt.
urn:cts:latinLit:phi0690.phi003:3.209	Servatum ex undis Strophadum me litora primum
urn:cts:latinLit:phi0690.phi003:3.210	accipiunt; Strophades Graio stant nomine dictae,
urn:cts:latinLit:phi0690.phi003:3.211	insulae Ionio in magno, quas dira Celaeno
urn:cts:latinLit:phi0690.phi003:3.212	Harpyiaeque colunt aliae, Phineia postquam
urn:cts:latinLit:phi0690.phi003:3.213	clausa domus, mensasque metu liquere priores.
urn:cts:latinLit:phi0690.phi003:3.214	Tristius haud illis monstrum, nec saevior ulla
urn:cts:latinLit:phi0690.phi003:3.215	pestis et ira deum Stygiis sese extulit undis.
urn:cts:latinLit:phi0690.phi003:3.216	Virginei volucrum voltus, foedissima ventris
urn:cts:latinLit:phi0690.phi003:3.217	proluvies, uncaeque manus, et pallida semper
urn:cts:latinLit:phi0690.phi003:3.218	ora fame.
urn:cts:latinLit:phi0690.phi003:3.219	Huc ubi delati portus intravimus, ecce
urn:cts:latinLit:phi0690.phi003:3.220	laeta boum passim campis armenta videmus,
urn:cts:latinLit:phi0690.phi003:3.221	caprigenumque pecus nullo custode per herbas.
urn:cts:latinLit:phi0690.phi003:3.222	Inruimus ferro, et divos ipsumque vocamus
urn:cts:latinLit:phi0690.phi003:3.223	in partem praedamque Iovem; tum litore curvo
urn:cts:latinLit:phi0690.phi003:3.224	exstruimusque toros, dapibusque epulamur opimis.
urn:cts:latinLit:phi0690.phi003:3.225	At subitae horrifico lapsu de montibus adsunt
urn:cts:latinLit:phi0690.phi003:3.226	Harpyiae, et magnis quatiunt clangoribus alas,
urn:cts:latinLit:phi0690.phi003:3.227	diripiuntque dapes, contactuque omnia foedant
urn:cts:latinLit:phi0690.phi003:3.228	immundo; tum vox taetrum dira inter odorem.
urn:cts:latinLit:phi0690.phi003:3.229	Rursum in secessu longo sub rupe cavata,
urn:cts:latinLit:phi0690.phi003:3.230	arboribus clausi circum atque horrentibus umbris,
urn:cts:latinLit:phi0690.phi003:3.231	instruimus mensas arisque reponimus ignem:
urn:cts:latinLit:phi0690.phi003:3.232	rursum ex diverso caeli caecisque latebris
urn:cts:latinLit:phi0690.phi003:3.233	turba sonans praedam pedibus circumvolat uncis,
urn:cts:latinLit:phi0690.phi003:3.234	polluit ore dapes.  Sociis tunc, arma capessant,
urn:cts:latinLit:phi0690.phi003:3.235	edico, et dira bellum cum gente gerendum.
urn:cts:latinLit:phi0690.phi003:3.236	Haud secus ac iussi faciunt, tectosque per herbam
urn:cts:latinLit:phi0690.phi003:3.237	disponunt enses et scuta latentia condunt.
urn:cts:latinLit:phi0690.phi003:3.238	Ergo ubi delapsae sonitum per curva dedere
urn:cts:latinLit:phi0690.phi003:3.239	litora, dat signum specula Misenus ab alta
urn:cts:latinLit:phi0690.phi003:3.240	aere cavo.  Invadunt socii, et nova proelia temptant,
urn:cts:latinLit:phi0690.phi003:3.241	obscenas pelagi ferro foedare volucres:
urn:cts:latinLit:phi0690.phi003:3.242	sed neque vim plumis ullam nec volnera tergo
urn:cts:latinLit:phi0690.phi003:3.243	accipiunt, celerique fuga sub sidera lapsae
urn:cts:latinLit:phi0690.phi003:3.244	semesam praedam et vestigia foeda relinquunt.
urn:cts:latinLit:phi0690.phi003:3.245	Una in praecelsa consedit rupe Celaeno,
urn:cts:latinLit:phi0690.phi003:3.246	infelix vates, rumpitque hanc pectore vocem:
urn:cts:latinLit:phi0690.phi003:3.247	"Bellum etiam pro caede boum stratisque iuvencis,
urn:cts:latinLit:phi0690.phi003:3.248	Laomedontiadae, bellumne inferre paratis,
urn:cts:latinLit:phi0690.phi003:3.249	et patrio Harpyias insontis pellere regno?
urn:cts:latinLit:phi0690.phi003:3.250	Accipite ergo animis atque haec mea figite dicta,
urn:cts:latinLit:phi0690.phi003:3.251	quae Phoebo pater omnipotens, mihi Phoebus Apollo
urn:cts:latinLit:phi0690.phi003:3.252	praedixit, vobis Furiarum ego maxuma pando.
urn:cts:latinLit:phi0690.phi003:3.253	Italiam cursu petitis, ventisque vocatis
urn:cts:latinLit:phi0690.phi003:3.254	ibitis Italiam, portusque intrare licebit;
urn:cts:latinLit:phi0690.phi003:3.255	sed non ante datam cingetis moenibus urbem,
urn:cts:latinLit:phi0690.phi003:3.256	quam vos dira fames nostraeque iniuria caedis
urn:cts:latinLit:phi0690.phi003:3.257	ambesas subigat malis absumere mensas."
urn:cts:latinLit:phi0690.phi003:3.258	Dixit, et in silvam pennis ablata refugit.
urn:cts:latinLit:phi0690.phi003:3.259	At sociis subita gelidus formidine sanguis
urn:cts:latinLit:phi0690.phi003:3.260	deriguit; cecidere animi, nec iam amplius armis,
urn:cts:latinLit:phi0690.phi003:3.261	sed votis precibusque iubent exposcere pacem,
urn:cts:latinLit:phi0690.phi003:3.262	sive deae, seu sint dirae obscenaeque volucres.
urn:cts:latinLit:phi0690.phi003:3.263	Et pater Anchises passis de litore palmis
urn:cts:latinLit:phi0690.phi003:3.264	numina magna vocat, meritosque indicit honores:
urn:cts:latinLit:phi0690.phi003:3.265	"Di, prohibete minas; di, talem avertite casum,
urn:cts:latinLit:phi0690.phi003:3.266	et placidi servate pios!" Tum litore funem
urn:cts:latinLit:phi0690.phi003:3.267	deripere, excussosque iubet laxare rudentes.
urn:cts:latinLit:phi0690.phi003:3.268	Tendunt vela Noti; fugimus spumantibus undis,
urn:cts:latinLit:phi0690.phi003:3.269	qua cursum ventusque gubernatorque vocabat.
urn:cts:latinLit:phi0690.phi003:3.270	Iam medio adparet fluctu nemorosa Zacynthos
urn:cts:latinLit:phi0690.phi003:3.271	Dulichiumque Sameque et Neritos ardua saxis.
urn:cts:latinLit:phi0690.phi003:3.272	Effugimus scopulos Ithacae, Laertia regna,
urn:cts:latinLit:phi0690.phi003:3.273	et terram altricem saevi exsecramur Ulixi.
urn:cts:latinLit:phi0690.phi003:3.274	Mox et Leucatae nimbosa cacumina montis
urn:cts:latinLit:phi0690.phi003:3.275	et formidatus nautis aperitur Apollo.
urn:cts:latinLit:phi0690.phi003:3.276	Hunc petimus fessi et parvae succedimus urbi;
urn:cts:latinLit:phi0690.phi003:3.277	ancora de prora iacitur, stant litore puppes.
urn:cts:latinLit:phi0690.phi003:3.278	Ergo insperata tandem tellure potiti,
urn:cts:latinLit:phi0690.phi003:3.279	lustramurque Iovi votisque incendimus aras,
urn:cts:latinLit:phi0690.phi003:3.280	Actiaque Iliacis celebramus litora ludis.
urn:cts:latinLit:phi0690.phi003:3.281	Exercent patrias oleo labente palaestras
urn:cts:latinLit:phi0690.phi003:3.282	nudati socii; iuvat evasisse tot urbes
urn:cts:latinLit:phi0690.phi003:3.283	Argolicas, mediosque fugam tenuisse per hostis.
urn:cts:latinLit:phi0690.phi003:3.284	Interea magnum sol circumvolvitur annum,
urn:cts:latinLit:phi0690.phi003:3.285	et glacialis hiemps aquilonibus asperat undas.
urn:cts:latinLit:phi0690.phi003:3.286	Aere cavo clipeum.  magni gestamen Abantis,
urn:cts:latinLit:phi0690.phi003:3.287	postibus adversis figo, et rem carmine signo:
urn:cts:latinLit:phi0690.phi003:3.288	AENEAS HAEC DE DANAIS VICTORIBVS ARMA.
urn:cts:latinLit:phi0690.phi003:3.289	Linquere tum portus iubeo et considere transtris:
urn:cts:latinLit:phi0690.phi003:3.290	certatim socii feriunt mare et aequora verrunt.
urn:cts:latinLit:phi0690.phi003:3.291	Protinus arias Phaeacum abscondimus arces,
urn:cts:latinLit:phi0690.phi003:3.292	litoraque Epiri legimus portuque subimus
urn:cts:latinLit:phi0690.phi003:3.293	Chaonio, et celsam Buthroti accedimus urbem.
urn:cts:latinLit:phi0690.phi003:3.294	Hic incredibilis rerum fama occupat auris,
urn:cts:latinLit:phi0690.phi003:3.295	Priamiden Helenum Graias regnare per urbes,
urn:cts:latinLit:phi0690.phi003:3.296	coniugio Aeacidae Pyrrhi sceptrisque potitum,
urn:cts:latinLit:phi0690.phi003:3.297	et patrio Andromachen iterum cessisse marito.
urn:cts:latinLit:phi0690.phi003:3.298	Obstipui, miroque incensum pectus amore,
urn:cts:latinLit:phi0690.phi003:3.299	compellare virum et casus cognoscere tantos.
urn:cts:latinLit:phi0690.phi003:3.300	Progredior portu, classis et litora linquens,
urn:cts:latinLit:phi0690.phi003:3.301	sollemnis cum forte dapes et tristia dona
urn:cts:latinLit:phi0690.phi003:3.302	ante urbem in luco falsi Simoentis ad undam
urn:cts:latinLit:phi0690.phi003:3.303	libabat cineri Andromache, Manisque vocabat
urn:cts:latinLit:phi0690.phi003:3.304	Hectoreum ad tumulum, viridi quem caespite inanem
urn:cts:latinLit:phi0690.phi003:3.305	et geminas, causam lacrimis, sacraverat aras.
urn:cts:latinLit:phi0690.phi003:3.306	Ut me conspexit venientem et Troa circum
urn:cts:latinLit:phi0690.phi003:3.307	arma amens vidit, magnis exterrita monstris
urn:cts:latinLit:phi0690.phi003:3.308	deriguit visu in medio, calor ossa reliquit;
urn:cts:latinLit:phi0690.phi003:3.309	labitur, et longo vix tandem tempore fatur:
urn:cts:latinLit:phi0690.phi003:3.310	"Verane te facies, verus mihi nuntius adfers,
urn:cts:latinLit:phi0690.phi003:3.311	nate dea?  Vivisne, aut, si lux alma recessit,
urn:cts:latinLit:phi0690.phi003:3.312	Hector ubi est?" Dixit, lacrimasque effudit et omnem
urn:cts:latinLit:phi0690.phi003:3.313	implevit clamore locum.  Vix pauca furenti
urn:cts:latinLit:phi0690.phi003:3.314	subicio, et raris turbatus vocibus hisco:
urn:cts:latinLit:phi0690.phi003:3.315	"vivo equidem, vitamque extrema per omnia duco;
urn:cts:latinLit:phi0690.phi003:3.316	ne dubita, nam vera vides.
urn:cts:latinLit:phi0690.phi003:3.317	Heu, quis te casus deiectam coniuge tanto
urn:cts:latinLit:phi0690.phi003:3.318	excipit, aut quae digna satis fortuna revisit
urn:cts:latinLit:phi0690.phi003:3.319	Hectoris Andromachen?  Pyrrhin" conubia servas?"
urn:cts:latinLit:phi0690.phi003:3.320	Deiecit vultum et demissa voce locuta est:
urn:cts:latinLit:phi0690.phi003:3.321	"O felix una ante alias Priamea virgo,
urn:cts:latinLit:phi0690.phi003:3.322	hostilem ad tumulum Troiae sub moenibus altis
urn:cts:latinLit:phi0690.phi003:3.323	iussa mori, quae sortitus non pertulit ullos,
urn:cts:latinLit:phi0690.phi003:3.324	nec victoris eri tetigit captiva cubile!
urn:cts:latinLit:phi0690.phi003:3.325	nos, patria incensa, diversa per aequora vectae,
urn:cts:latinLit:phi0690.phi003:3.326	stirpis Achilleae fastus iuvenemque superbum,
urn:cts:latinLit:phi0690.phi003:3.327	servitio enixae, tulimus: qui deinde, secutus
urn:cts:latinLit:phi0690.phi003:3.328	Ledaeam Hermionen Lacedaemoniosque hymenaeos,
urn:cts:latinLit:phi0690.phi003:3.329	me famulo famulamque Heleno transmisit habendam.
urn:cts:latinLit:phi0690.phi003:3.330	Ast illum, ereptae magno inflammatus amore
urn:cts:latinLit:phi0690.phi003:3.331	coniugis et scelerum Furiis agitatus, Orestes
urn:cts:latinLit:phi0690.phi003:3.332	excipit incautum patriasque obtruncat ad aras.
urn:cts:latinLit:phi0690.phi003:3.333	Morte Neoptolemi regnorum reddita cessit
urn:cts:latinLit:phi0690.phi003:3.334	pars Heleno, qui Chaonios cognomine campos
urn:cts:latinLit:phi0690.phi003:3.335	Chaoniamque omnem Troiano a Chaone dixit,
urn:cts:latinLit:phi0690.phi003:3.336	Pergamaque Iliacamque iugis hanc addidit arcem.
urn:cts:latinLit:phi0690.phi003:3.337	Sed tibi qui cursum venti, quae fata dedere?
urn:cts:latinLit:phi0690.phi003:3.338	Aut quisnam ignarum nostris deus adpulit oris?
urn:cts:latinLit:phi0690.phi003:3.339	Quid puer Ascanius?  superatne et vescitur aura,
urn:cts:latinLit:phi0690.phi003:3.340	quem tibi iam Troia---
urn:cts:latinLit:phi0690.phi003:3.341	Ecqua tamen puero est amissae cura parentis?
urn:cts:latinLit:phi0690.phi003:3.342	Ecquid in antiquam virtutem animosque virilis
urn:cts:latinLit:phi0690.phi003:3.343	et pater Aeneas et avunculus excitat Hector?"
urn:cts:latinLit:phi0690.phi003:3.344	Talia fundebat lacrimans longosque ciebat
urn:cts:latinLit:phi0690.phi003:3.345	incassum fletus, cum sese a moenibus heros
urn:cts:latinLit:phi0690.phi003:3.346	Priamides multis Helenus comitantibus adfert,
urn:cts:latinLit:phi0690.phi003:3.347	adgnoscitque suos, laetusque ad limina ducit,
urn:cts:latinLit:phi0690.phi003:3.348	et multum lacrimas verba inter singula fundit.
urn:cts:latinLit:phi0690.phi003:3.349	Procedo, et parvam Troiam simulataque magnis
urn:cts:latinLit:phi0690.phi003:3.350	Pergama, et arentem Xanthi cognomine rivum
urn:cts:latinLit:phi0690.phi003:3.351	adgnosco, Scaeaeque amplector limina portae.
urn:cts:latinLit:phi0690.phi003:3.352	Nec non et Teucri socia simul urbe fruuntur:
urn:cts:latinLit:phi0690.phi003:3.353	illos porticibus rex accipiebat in amplis;
urn:cts:latinLit:phi0690.phi003:3.354	aula medio libabant pocula Bacchi,
urn:cts:latinLit:phi0690.phi003:3.355	impositis auro dapibus, paterasque tenebant.
urn:cts:latinLit:phi0690.phi003:3.356	Iamque dies alterque dies processit, et aurae
urn:cts:latinLit:phi0690.phi003:3.357	vela vocant tumidoque inflatur carbasus austro.
urn:cts:latinLit:phi0690.phi003:3.358	His vatem adgredior dictis ac talia quaeso:
urn:cts:latinLit:phi0690.phi003:3.359	"Troiugena, interpres divom, qui numina Phoebi,
urn:cts:latinLit:phi0690.phi003:3.360	qui tripodas, Clarii laurus, qui sidera sentis,
urn:cts:latinLit:phi0690.phi003:3.361	et volucrum linguas et praepetis omina pennae,
urn:cts:latinLit:phi0690.phi003:3.362	fare age---namque omnem cursum mihi prospera dixit
urn:cts:latinLit:phi0690.phi003:3.363	religio, et cuncti suaserunt numine divi
urn:cts:latinLit:phi0690.phi003:3.364	Italiam petere et terras temptare repostas:
urn:cts:latinLit:phi0690.phi003:3.365	sola novum dictuque nefas Harpyia Celaeno
urn:cts:latinLit:phi0690.phi003:3.366	prodigium canit, et tristis denuntiat iras,
urn:cts:latinLit:phi0690.phi003:3.367	obscenamque famem---quae prima pericula vito?
urn:cts:latinLit:phi0690.phi003:3.368	Quidve sequens tantos possim superare labores?"
urn:cts:latinLit:phi0690.phi003:3.369	Hic Helenus, caesis primum de more iuvencis,
urn:cts:latinLit:phi0690.phi003:3.370	exorat pacem divom, vittasque resolvit
urn:cts:latinLit:phi0690.phi003:3.371	sacrati capitis, meque ad tua limina, Phoebe,
urn:cts:latinLit:phi0690.phi003:3.372	ipse manu multo suspensum numine ducit,
urn:cts:latinLit:phi0690.phi003:3.373	atque haec deinde canit divino ex ore sacerdos:
urn:cts:latinLit:phi0690.phi003:3.374	"Nate dea,---nam te maioribus ire per altum
urn:cts:latinLit:phi0690.phi003:3.375	auspiciis manifesta fides: sic fata deum rex
urn:cts:latinLit:phi0690.phi003:3.376	sortitur, volvitque vices; is vertitur ordo---
urn:cts:latinLit:phi0690.phi003:3.377	pauca tibi e multis, quo tutior hospita lustres
urn:cts:latinLit:phi0690.phi003:3.378	aequora et Ausonio possis considere portu,
urn:cts:latinLit:phi0690.phi003:3.379	expediam dictis; prohibent nam cetera Parcae
urn:cts:latinLit:phi0690.phi003:3.380	scire Helenum farique vetat Saturnia Iuno.
urn:cts:latinLit:phi0690.phi003:3.381	Principio Italiam, quam tu iam rere propinquam
urn:cts:latinLit:phi0690.phi003:3.382	vicinosque, ignare, paras invadere portus,
urn:cts:latinLit:phi0690.phi003:3.383	longa procul longis via dividit invia terris.
urn:cts:latinLit:phi0690.phi003:3.384	Ante et Trinacria lentandus remus in unda,
urn:cts:latinLit:phi0690.phi003:3.385	et salis Ausonii lustrandum navibus aequor,
urn:cts:latinLit:phi0690.phi003:3.386	infernique lacus, Aeaeaeque insula Circae,
urn:cts:latinLit:phi0690.phi003:3.387	quam tuta possis urbem componere terra:
urn:cts:latinLit:phi0690.phi003:3.388	signa tibi dicam, tu condita mente teneto:
urn:cts:latinLit:phi0690.phi003:3.389	cum tibi sollicito secreti ad fluminis undam
urn:cts:latinLit:phi0690.phi003:3.390	litoreis ingens inventa sub ilicibus sus
urn:cts:latinLit:phi0690.phi003:3.391	triginta capitum fetus enixa iacebit.
urn:cts:latinLit:phi0690.phi003:3.392	alba, solo recubans, albi circum ubera nati,
urn:cts:latinLit:phi0690.phi003:3.393	is locus urbis erit, requies ea certa laborum.
urn:cts:latinLit:phi0690.phi003:3.394	Nec tu mensarum morsus horresce futuros:
urn:cts:latinLit:phi0690.phi003:3.395	fata viam invenient, aderitque vocatus Apollo.
urn:cts:latinLit:phi0690.phi003:3.396	"Has autem terras, Italique hanc litoris oram,
urn:cts:latinLit:phi0690.phi003:3.397	proxuma quae nostri perfunditur aequoris aestu,
urn:cts:latinLit:phi0690.phi003:3.398	effuge; cuncta malis habitantur moenia Grais.
urn:cts:latinLit:phi0690.phi003:3.399	Hic et Narycii posuerunt moenia Locri,
urn:cts:latinLit:phi0690.phi003:3.400	et Sallentinos obsedit milite campos
urn:cts:latinLit:phi0690.phi003:3.401	Lyctius Idomeneus; hic illa ducis Meliboei
urn:cts:latinLit:phi0690.phi003:3.402	parva Philoctetae subnixa Petelia muro.
urn:cts:latinLit:phi0690.phi003:3.403	Quin, ubi transmissae steterint trans aequora classes,
urn:cts:latinLit:phi0690.phi003:3.404	et positis aris iam vota in litore solves,
urn:cts:latinLit:phi0690.phi003:3.405	purpureo velare comas adopertus amictu,
urn:cts:latinLit:phi0690.phi003:3.406	ne qua inter sanctos ignis in honore deorum
urn:cts:latinLit:phi0690.phi003:3.407	hostilis facies occurrat et omina turbet.
urn:cts:latinLit:phi0690.phi003:3.408	Hunc socii morem sacrorum, hunc ipse teneto:
urn:cts:latinLit:phi0690.phi003:3.409	hac casti maneant in religione nepotes.
urn:cts:latinLit:phi0690.phi003:3.410	"Ast ubi digressum Siculae te admoverit orae
urn:cts:latinLit:phi0690.phi003:3.411	ventus, et angusti rarescent claustra Pelori,
urn:cts:latinLit:phi0690.phi003:3.412	laeva tibi tellus et longo laeva petantur
urn:cts:latinLit:phi0690.phi003:3.413	aequora circuitu: dextrum fuge litus et undas.
urn:cts:latinLit:phi0690.phi003:3.414	Haec loca vi quondam et vasta convolsa ruina---
urn:cts:latinLit:phi0690.phi003:3.415	tantum aevi longinqua valet mutare vetustas---
urn:cts:latinLit:phi0690.phi003:3.416	dissiluisse ferunt, cum protinus utraque tellus
urn:cts:latinLit:phi0690.phi003:3.417	una foret; venit medio vi pontus et undis
urn:cts:latinLit:phi0690.phi003:3.418	Hesperium Siculo latus abscidit, arvaque et urbes
urn:cts:latinLit:phi0690.phi003:3.419	litore diductas angusto interluit aestu.
urn:cts:latinLit:phi0690.phi003:3.420	Dextrum Scylla latus, laevum implacata Charybdis
urn:cts:latinLit:phi0690.phi003:3.421	obsidet, atque imo barathri ter gurgite vastos
urn:cts:latinLit:phi0690.phi003:3.422	sorbet in abruptum fluctus, rursusque sub auras
urn:cts:latinLit:phi0690.phi003:3.423	erigit alternos et sidera verberat unda.
urn:cts:latinLit:phi0690.phi003:3.424	At Scyllam caecis cohibet spelunca latebris,
urn:cts:latinLit:phi0690.phi003:3.425	ora exsertantem et navis in saxa trahentem.
urn:cts:latinLit:phi0690.phi003:3.426	Prima hominis facies et pulchro pectore virgo
urn:cts:latinLit:phi0690.phi003:3.427	pube tenus, postrema immani corpore pristis,
urn:cts:latinLit:phi0690.phi003:3.428	delphinum caudas utero commissa luporum.
urn:cts:latinLit:phi0690.phi003:3.429	Praestat Trinacrii metas lustrare Pachyni
urn:cts:latinLit:phi0690.phi003:3.430	cessantem, longos et circumflectere cursus,
urn:cts:latinLit:phi0690.phi003:3.431	quam semel informem vasto vidisse sub antro
urn:cts:latinLit:phi0690.phi003:3.432	Scyllam, et caeruleis canibus resonantia saxa.
urn:cts:latinLit:phi0690.phi003:3.433	"Praeterea, si qua est Heleno prudentia, vati
urn:cts:latinLit:phi0690.phi003:3.434	si qua fides, animum si veris implet Apollo,
urn:cts:latinLit:phi0690.phi003:3.435	unum illud tibi, nate dea, proque omnibus unum
urn:cts:latinLit:phi0690.phi003:3.436	praedicam, et repetens iterumque iterumque monebo:
urn:cts:latinLit:phi0690.phi003:3.437	Iunonis magnae primum prece numen adora;
urn:cts:latinLit:phi0690.phi003:3.438	Iunoni cane vota libens, dominamque potentem
urn:cts:latinLit:phi0690.phi003:3.439	supplicibus supera donis: sic denique victor
urn:cts:latinLit:phi0690.phi003:3.440	Trinacria finis Italos mittere relicta.
urn:cts:latinLit:phi0690.phi003:3.441	"Huc ubi delatus Cumaeam accesseris urbem,
urn:cts:latinLit:phi0690.phi003:3.442	divinosque lacus, et Averna sonantia silvis,
urn:cts:latinLit:phi0690.phi003:3.443	insanam vatem aspicies, quae rupe sub ima
urn:cts:latinLit:phi0690.phi003:3.444	fata canit, foliisque notas et nomina mandat.
urn:cts:latinLit:phi0690.phi003:3.445	Quaecumque in foliis descripsit carmina virgo,
urn:cts:latinLit:phi0690.phi003:3.446	digerit in numerum, atque antro seclusa relinquit.
urn:cts:latinLit:phi0690.phi003:3.447	Illa manent immota locis, neque ab ordine cedunt;
urn:cts:latinLit:phi0690.phi003:3.448	verum eadem, verso tenuis cum cardine ventus
urn:cts:latinLit:phi0690.phi003:3.449	impulit et teneras turbavit ianua frondes,
urn:cts:latinLit:phi0690.phi003:3.450	numquam deinde cavo volitantia prendere saxo,
urn:cts:latinLit:phi0690.phi003:3.451	nec revocare situs aut iungere carmina curat:
urn:cts:latinLit:phi0690.phi003:3.452	inconsulti abeunt, sedemque odere Sibyllae.
urn:cts:latinLit:phi0690.phi003:3.453	Hic tibi ne qua morae fuerint dispendia tanti,---
urn:cts:latinLit:phi0690.phi003:3.454	quamvis increpitent socii, et vi cursus in altum
urn:cts:latinLit:phi0690.phi003:3.455	vela vocet, possisque sinus implere secundos,---
urn:cts:latinLit:phi0690.phi003:3.456	quin adeas vatem precibusque oracula poscas
urn:cts:latinLit:phi0690.phi003:3.457	ipsa canat, vocemque volens atque ora resolvat.
urn:cts:latinLit:phi0690.phi003:3.458	Illa tibi Italiae populos venturaque bella,
urn:cts:latinLit:phi0690.phi003:3.459	et quo quemque modo fugiasque ferasque laborem
urn:cts:latinLit:phi0690.phi003:3.460	expediet, cursusque dabit venerata secundos.
urn:cts:latinLit:phi0690.phi003:3.461	Haec sunt, quae nostra liceat te voce moneri.
urn:cts:latinLit:phi0690.phi003:3.462	Vade age, et ingentem factis fer ad aethera Troiam."
urn:cts:latinLit:phi0690.phi003:3.463	Quae postquam vates sic ore effatus amico est,
urn:cts:latinLit:phi0690.phi003:3.464	dona dehinc auro gravia sectoque elephanto
urn:cts:latinLit:phi0690.phi003:3.465	imperat ad navis ferri, stipatque carinis
urn:cts:latinLit:phi0690.phi003:3.466	ingens argentum, Dodonaeosque lebetas,
urn:cts:latinLit:phi0690.phi003:3.467	loricam consertam hamis auroque trilicem,
urn:cts:latinLit:phi0690.phi003:3.468	et conum insignis galeae cristasque comantis,
urn:cts:latinLit:phi0690.phi003:3.469	arma Neoptolemi; sunt et sua dona parenti.
urn:cts:latinLit:phi0690.phi003:3.470	Addit equos, additque duces;
urn:cts:latinLit:phi0690.phi003:3.471	remigium supplet; socios simul instruit armis.
urn:cts:latinLit:phi0690.phi003:3.472	Interea classem velis aptare iubebat
urn:cts:latinLit:phi0690.phi003:3.473	Anchises, fieret vento mora ne qua ferenti.
urn:cts:latinLit:phi0690.phi003:3.474	Quem Phoebi interpres multo compellat honore:
urn:cts:latinLit:phi0690.phi003:3.475	"Coniugio, Anchise, Veneris dignate superbo,
urn:cts:latinLit:phi0690.phi003:3.476	cura deum, bis Pergameis erepte ruinis,
urn:cts:latinLit:phi0690.phi003:3.477	ecce tibi Ausoniae tellus; hanc arripe velis.
urn:cts:latinLit:phi0690.phi003:3.478	Et tamen hanc pelago praeterlabare necesse est;
urn:cts:latinLit:phi0690.phi003:3.479	Ausoniae pars illa procul, quam pandit Apollo.
urn:cts:latinLit:phi0690.phi003:3.480	Vade" ait "O felix nati pietate.  Quid ultra
urn:cts:latinLit:phi0690.phi003:3.481	provehor, et fando surgentis demoror austros?"
urn:cts:latinLit:phi0690.phi003:3.482	Nec minus Andromache digressu maesta supremo
urn:cts:latinLit:phi0690.phi003:3.483	fert picturatas auri subtemine vestes
urn:cts:latinLit:phi0690.phi003:3.484	et Phrygiam Ascanio chlamydem (nec cedit honore),
urn:cts:latinLit:phi0690.phi003:3.485	textilibusque onerat donis, ac talia fatur:
urn:cts:latinLit:phi0690.phi003:3.486	"Accipe et haec, manuum tibi quae monumenta mearum
urn:cts:latinLit:phi0690.phi003:3.487	sint, puer, et longum Andromachae testentur amorem,
urn:cts:latinLit:phi0690.phi003:3.488	coniugis Hectoreae.  Cape dona extrema tuorum,
urn:cts:latinLit:phi0690.phi003:3.489	O milli sola mei super Astyanactis imago:
urn:cts:latinLit:phi0690.phi003:3.490	sic oculos, sic ille manus, sic ora ferebat;
urn:cts:latinLit:phi0690.phi003:3.491	et nunc aequali tecum pubesceret aevo."
urn:cts:latinLit:phi0690.phi003:3.492	Hos ego digrediens lacrimis adfabar obortis:
urn:cts:latinLit:phi0690.phi003:3.493	"Vivite felices, quibus est fortuna peracta
urn:cts:latinLit:phi0690.phi003:3.494	iam sua; nos alia ex aliis in fata vocamur.
urn:cts:latinLit:phi0690.phi003:3.495	Vobis parta quies; nullum maris aequor arandum,
urn:cts:latinLit:phi0690.phi003:3.496	arva neque Ausoniae semper cedentia retro
urn:cts:latinLit:phi0690.phi003:3.497	quaerenda.  Effigiem Xanthi Troiamque videtis
urn:cts:latinLit:phi0690.phi003:3.498	quam vestrae fecere manus, melioribus, opto,
urn:cts:latinLit:phi0690.phi003:3.499	auspiciis, et quae fuerit minus obvia Graiis.
urn:cts:latinLit:phi0690.phi003:3.500	Si quando Thybrim vicinaque Thybridis arva
urn:cts:latinLit:phi0690.phi003:3.501	intraro, gentique meae data moenia cernam,
urn:cts:latinLit:phi0690.phi003:3.502	cognatas urbes olim populosque propinquos,
urn:cts:latinLit:phi0690.phi003:3.503	Epiro, Hesperia, quibus idem Dardanus auctor
urn:cts:latinLit:phi0690.phi003:3.504	atque idem casus, unam faciemus utramque
urn:cts:latinLit:phi0690.phi003:3.505	Troiam animis; maneat nostros ea cura nepotes."
urn:cts:latinLit:phi0690.phi003:3.506	Provehimur pelago vicina Ceraunia iuxta,
urn:cts:latinLit:phi0690.phi003:3.507	unde iter Italiam cursusque brevissimus undis.
urn:cts:latinLit:phi0690.phi003:3.508	Sol ruit interea et montes umbrantur opaci;
urn:cts:latinLit:phi0690.phi003:3.509	sternimur optatae gremio telluris ad undam,
urn:cts:latinLit:phi0690.phi003:3.510	sortiti remos, passimque in litore sicco
urn:cts:latinLit:phi0690.phi003:3.511	corpora curamus; fessos sopor inrigat artus.
urn:cts:latinLit:phi0690.phi003:3.512	Necdum orbem medium Nox horis acta subibat:
urn:cts:latinLit:phi0690.phi003:3.513	haud segnis strato surgit Palinurus et omnis
urn:cts:latinLit:phi0690.phi003:3.514	explorat ventos, atque auribus aera captat;
urn:cts:latinLit:phi0690.phi003:3.515	sidera cuncta notat tacito labentia caelo,
urn:cts:latinLit:phi0690.phi003:3.516	Arcturum pluviasque Hyadas geminosque Triones,
urn:cts:latinLit:phi0690.phi003:3.517	armatumque auro circumspicit Oriona.
urn:cts:latinLit:phi0690.phi003:3.518	Postquam cuncta videt caelo constare sereno,
urn:cts:latinLit:phi0690.phi003:3.519	dat clarum e puppi signum; nos castra movemus,
urn:cts:latinLit:phi0690.phi003:3.520	temptamusque viam et velorum pandimus alas.
urn:cts:latinLit:phi0690.phi003:3.521	Iamque rubescebat stellis Aurora fugatis,
urn:cts:latinLit:phi0690.phi003:3.522	cum procul obscuros collis humilemque videmus
urn:cts:latinLit:phi0690.phi003:3.523	Italiam.  "Italiam" primus conclamat Achates,
urn:cts:latinLit:phi0690.phi003:3.524	"Italiam" laeto socii clamore salutant.
urn:cts:latinLit:phi0690.phi003:3.525	Tum pater Anchises magnum cratera corona
urn:cts:latinLit:phi0690.phi003:3.526	induit, implevitque mero, divosque vocavit
urn:cts:latinLit:phi0690.phi003:3.527	stans celsa in puppi:
urn:cts:latinLit:phi0690.phi003:3.528	"Di maris et terrae tempestatumque potentes,
urn:cts:latinLit:phi0690.phi003:3.529	ferte viam vento facilem et spirate secundi."
urn:cts:latinLit:phi0690.phi003:3.530	Crebrescunt optatae aurae portusque patescit
urn:cts:latinLit:phi0690.phi003:3.531	iam propior, templumque adparet in arce Minervae.
urn:cts:latinLit:phi0690.phi003:3.532	Vela legunt socii et proras ad litora torquent.
urn:cts:latinLit:phi0690.phi003:3.533	Portus ab Euroo fluctu curvatus in arcum,
urn:cts:latinLit:phi0690.phi003:3.534	obiectae salsa spumant aspargine cautes;
urn:cts:latinLit:phi0690.phi003:3.535	ipse latet; gemino demittunt bracchia muro
urn:cts:latinLit:phi0690.phi003:3.536	turriti scopuli, refugitque ab litore templum.
urn:cts:latinLit:phi0690.phi003:3.537	Quattuor hic, primum omen, equos in gramine vidi
urn:cts:latinLit:phi0690.phi003:3.538	tondentis campum late, candore nivali.
urn:cts:latinLit:phi0690.phi003:3.539	Et pater Anchises: "Bellum, O terra hospita, portas
urn:cts:latinLit:phi0690.phi003:3.540	bello armantur equi, bellum haec armenta minantur.
urn:cts:latinLit:phi0690.phi003:3.541	Sed tamen idem olim curru succedere sueti
urn:cts:latinLit:phi0690.phi003:3.542	quadrupedes, et frena iugo concordia ferre;
urn:cts:latinLit:phi0690.phi003:3.543	spes et pacis" ait.  Tum numina sancta precamur
urn:cts:latinLit:phi0690.phi003:3.544	Palladis armisonae, quae prima accepit ovantis,
urn:cts:latinLit:phi0690.phi003:3.545	et capita ante aras Phrygio velamur amictu;
urn:cts:latinLit:phi0690.phi003:3.546	praeceptisque Heleni, dederat quae maxima, rite
urn:cts:latinLit:phi0690.phi003:3.547	Iunoni Argivae iussos adolemus honores.
urn:cts:latinLit:phi0690.phi003:3.548	Haud mora, continuo perfectis ordine votis,
urn:cts:latinLit:phi0690.phi003:3.549	cornua velatarum obvertimus antemarum,
urn:cts:latinLit:phi0690.phi003:3.550	Graiugenumque domos suspectaque linquimus arva.
urn:cts:latinLit:phi0690.phi003:3.551	Hinc sinus Herculei (si vera est fama) Tarenti
urn:cts:latinLit:phi0690.phi003:3.552	cernitur; attollit se diva Lacinia contra,
urn:cts:latinLit:phi0690.phi003:3.553	Caulonisque arces et navifragum Scylaceum.
urn:cts:latinLit:phi0690.phi003:3.554	Tum procul e fluctu Trinacria cernitur Aetna,
urn:cts:latinLit:phi0690.phi003:3.555	et gemitum ingentem pelagi pulsataque saxa
urn:cts:latinLit:phi0690.phi003:3.556	audimus longe fractasque ad litora voces,
urn:cts:latinLit:phi0690.phi003:3.557	exsultantque vada, atque aestu miscentur harenae.
urn:cts:latinLit:phi0690.phi003:3.558	Et pater Anchises: "Nimirum haec illa Charybdis:
urn:cts:latinLit:phi0690.phi003:3.559	hos Helenus scopulos, haec saxa horrenda canebat.
urn:cts:latinLit:phi0690.phi003:3.560	Eripite, O socii, pariterque insurgite remis!"
urn:cts:latinLit:phi0690.phi003:3.561	Haud minus ac iussi faciunt, primusque rudentem
urn:cts:latinLit:phi0690.phi003:3.562	contorsit laevas proram Palinurus ad undas.
urn:cts:latinLit:phi0690.phi003:3.563	laevam cuncta cohors remis ventisque petivit.
urn:cts:latinLit:phi0690.phi003:3.564	Tollimur in caelum curvato gurgite, et idem
urn:cts:latinLit:phi0690.phi003:3.565	subducta ad Manis imos desedimus unda.
urn:cts:latinLit:phi0690.phi003:3.566	Ter scopuli clamorem inter cava saxa dedere:
urn:cts:latinLit:phi0690.phi003:3.567	ter spumam elisam et rorantia vidimus astra.
urn:cts:latinLit:phi0690.phi003:3.568	Interea fessos ventus cum sole reliquit,
urn:cts:latinLit:phi0690.phi003:3.569	ignarique viae Cyclopum adlabimur oris.
urn:cts:latinLit:phi0690.phi003:3.570	Portus ab accessu ventorum immotus et ingens
urn:cts:latinLit:phi0690.phi003:3.571	ipse; sed horrificis iuxta tonat Aetna ruinis;
urn:cts:latinLit:phi0690.phi003:3.572	interdumque atram prorumpit ad aethera nubem,
urn:cts:latinLit:phi0690.phi003:3.573	turbine fumantem piceo et candente favilla,
urn:cts:latinLit:phi0690.phi003:3.574	attollitque globos flammarum et sidera lambit;
urn:cts:latinLit:phi0690.phi003:3.575	interdum scopulos avolsaque viscera montis
urn:cts:latinLit:phi0690.phi003:3.576	erigit eructans, liquefactaque saxa sub auras
urn:cts:latinLit:phi0690.phi003:3.577	cum gemitu glomerat, fundoque exaestuat imo.
urn:cts:latinLit:phi0690.phi003:3.578	Fama est Enceladi semustum fulmine corpus
urn:cts:latinLit:phi0690.phi003:3.579	urgueri mole hac, ingentemque insuper Aetnam
urn:cts:latinLit:phi0690.phi003:3.580	impositam ruptis flammam exspirare caminis;
urn:cts:latinLit:phi0690.phi003:3.581	et fessum quotiens mutet latus, intremere omnem
urn:cts:latinLit:phi0690.phi003:3.582	murmure Trinacriam, et caelum subtexere fumo.
urn:cts:latinLit:phi0690.phi003:3.583	Noctem illam tecti silvis immania monstra
urn:cts:latinLit:phi0690.phi003:3.584	perferimus, nec quae sonitum det causa videmus.
urn:cts:latinLit:phi0690.phi003:3.585	Nam neque erant astrorum ignes, nec lucidus aethra
urn:cts:latinLit:phi0690.phi003:3.586	siderea polus, obscuro sed nubila caelo,
urn:cts:latinLit:phi0690.phi003:3.587	et lunam in nimbo nox intempesta tenebat.
urn:cts:latinLit:phi0690.phi003:3.588	Postera iamque dies primo surgebat Eoo,
urn:cts:latinLit:phi0690.phi003:3.589	umentemque Aurora polo dimoverat umbram:
urn:cts:latinLit:phi0690.phi003:3.590	cum subito e silvis, macie confecta suprema,
urn:cts:latinLit:phi0690.phi003:3.591	ignoti nova forma viri miserandaque cultu
urn:cts:latinLit:phi0690.phi003:3.592	procedit, supplexque manus ad litora tendit.
urn:cts:latinLit:phi0690.phi003:3.593	Respicimus: dira inluvies inmissaque barba,
urn:cts:latinLit:phi0690.phi003:3.594	consertum tegumen spinis; at cetera Graius,
urn:cts:latinLit:phi0690.phi003:3.595	[et quondam patriis ad Troiam missus in armis.]
urn:cts:latinLit:phi0690.phi003:3.596	Isque ubi Dardanios habitus et Troia vidit
urn:cts:latinLit:phi0690.phi003:3.597	arma procul, paulum aspectu conterritus haesit,
urn:cts:latinLit:phi0690.phi003:3.598	continuitque gradum; mox sese ad litora praeceps
urn:cts:latinLit:phi0690.phi003:3.599	cum fletu precibusque tulit: "Per sidera testor,
urn:cts:latinLit:phi0690.phi003:3.600	per superos atque hoc caeli spirabile lumen,
urn:cts:latinLit:phi0690.phi003:3.601	tollite me, Teucri; quascumque abducite terras;
urn:cts:latinLit:phi0690.phi003:3.602	hoc sat erit.  Scio me Danais e classibus unum,
urn:cts:latinLit:phi0690.phi003:3.603	et bello Iliacos fateor petiisse Penatis;
urn:cts:latinLit:phi0690.phi003:3.604	pro quo, si sceleris tanta est iniuria nostri,
urn:cts:latinLit:phi0690.phi003:3.605	spargite me in fluctus, vastoque inmergite ponto.
urn:cts:latinLit:phi0690.phi003:3.606	Si pereo, hominum manibus periisse iuvabit."
urn:cts:latinLit:phi0690.phi003:3.607	Dixerat, et genua amplexus genibusque volutans
urn:cts:latinLit:phi0690.phi003:3.608	haerebat.  Qui sit, fari, quo sanguine cretus,
urn:cts:latinLit:phi0690.phi003:3.609	hortamur; quae deinde agitet fortuna, fateri.
urn:cts:latinLit:phi0690.phi003:3.610	Ipse pater dextram Anchises, haud multa moratus,
urn:cts:latinLit:phi0690.phi003:3.611	dat iuveni, atque animum praesenti pignore firmat.
urn:cts:latinLit:phi0690.phi003:3.612	Ille haec, deposita tandem formidine, fatur:
urn:cts:latinLit:phi0690.phi003:3.613	"Sum patria ex Ithaca, comes infelicis Ulixi,
urn:cts:latinLit:phi0690.phi003:3.614	nomine Achaemenides, Troiam genitore Adamasto
urn:cts:latinLit:phi0690.phi003:3.615	paupere---mansissetque utinam fortuna!---profectus.
urn:cts:latinLit:phi0690.phi003:3.616	Hic me, dum trepidi crudelia limina linquunt,
urn:cts:latinLit:phi0690.phi003:3.617	inmemores socii vasto Cyclopis in antro
urn:cts:latinLit:phi0690.phi003:3.618	deseruere.  Domus sanie dapibusque cruentis,
urn:cts:latinLit:phi0690.phi003:3.619	intus opaca, ingens; ipse arduus, altaque pulsat
urn:cts:latinLit:phi0690.phi003:3.620	sidera---Di, talem terris avertite pestem!---
urn:cts:latinLit:phi0690.phi003:3.621	nec visu facilis nec dictu adfabilis ulli.
urn:cts:latinLit:phi0690.phi003:3.622	Visceribus miserorum et sanguine vescitur atro.
urn:cts:latinLit:phi0690.phi003:3.623	Vidi egomet, duo de numero cum corpora nostro
urn:cts:latinLit:phi0690.phi003:3.624	prensa manu magna, medio resupinus in antro,
urn:cts:latinLit:phi0690.phi003:3.625	frangeret ad saxum, sanieque aspersa natarent
urn:cts:latinLit:phi0690.phi003:3.626	limina; vidi atro cum membra fluentia tabo
urn:cts:latinLit:phi0690.phi003:3.627	manderet, et tepidi tremerent sub dentibus artus.
urn:cts:latinLit:phi0690.phi003:3.628	Haud impune quidem; nec talia passus Ulixes,
urn:cts:latinLit:phi0690.phi003:3.629	oblitusve sui est Ithacus discrimine tanto.
urn:cts:latinLit:phi0690.phi003:3.630	Nam simul expletus dapibus vinoque sepultus
urn:cts:latinLit:phi0690.phi003:3.631	cervicem inflexam posuit, iacuitque per antrum
urn:cts:latinLit:phi0690.phi003:3.632	immensus, saniem eructans et frusta cruento
urn:cts:latinLit:phi0690.phi003:3.633	per somnum commixta mero, nos magna precati
urn:cts:latinLit:phi0690.phi003:3.634	numina sortitique vices, una undique circum
urn:cts:latinLit:phi0690.phi003:3.635	fundimur, et telo lumen terebramus acuto,---
urn:cts:latinLit:phi0690.phi003:3.636	ingens, quod torva solum sub fronte latebat,
urn:cts:latinLit:phi0690.phi003:3.637	Argolici clipei aut Phoebeae lampadis instar,---
urn:cts:latinLit:phi0690.phi003:3.638	et tandem laeti sociorum ulciscimur umbras.
urn:cts:latinLit:phi0690.phi003:3.639	Sed fugite, O miseri, fugite, atque ab litore funem
urn:cts:latinLit:phi0690.phi003:3.640	rumpite.
urn:cts:latinLit:phi0690.phi003:3.641	Nam qualis quantusque cavo Polyphemus in antro
urn:cts:latinLit:phi0690.phi003:3.642	lanigeras claudit pecudes atque ubera pressat,
urn:cts:latinLit:phi0690.phi003:3.643	centum alii curva haec habitant ad litora volgo
urn:cts:latinLit:phi0690.phi003:3.644	infandi Cyclopes, et altis montibus errant.
urn:cts:latinLit:phi0690.phi003:3.645	Tertia iam lunae se cornua lumine complent,
urn:cts:latinLit:phi0690.phi003:3.646	cum vitam in silvis inter deserta ferarum
urn:cts:latinLit:phi0690.phi003:3.647	lustra domosque traho, vastosque ab rupe Cyclopas
urn:cts:latinLit:phi0690.phi003:3.648	prospicio, sonitumque pedum vocemque tremesco.
urn:cts:latinLit:phi0690.phi003:3.649	Victum infelicem, bacas lapidosaque corna,
urn:cts:latinLit:phi0690.phi003:3.650	dant rami et volsis pascunt radicibus herbae.
urn:cts:latinLit:phi0690.phi003:3.651	Omnia conlustrans, hanc primum ad litora classem
urn:cts:latinLit:phi0690.phi003:3.652	conspexi venientem.  Huic me, quaecumque fuisset,
urn:cts:latinLit:phi0690.phi003:3.653	addixi: satis est gentem effugisse nefandam.
urn:cts:latinLit:phi0690.phi003:3.654	Vos animam hanc potius quocumque absumite leto."
urn:cts:latinLit:phi0690.phi003:3.655	Vix ea fatus erat, summo cum monte videmus
urn:cts:latinLit:phi0690.phi003:3.656	ipsum inter pecudes vasta se mole moventem
urn:cts:latinLit:phi0690.phi003:3.657	pastorem Polyphemum et litora nota petentem,
urn:cts:latinLit:phi0690.phi003:3.658	monstrum horrendum, informe, ingens, cui lumen ademptum.
urn:cts:latinLit:phi0690.phi003:3.659	Trunca manu pinus regit et vestigia firmat;
urn:cts:latinLit:phi0690.phi003:3.660	lanigerae comitantur oves---ea sola voluptas
urn:cts:latinLit:phi0690.phi003:3.661	solamenque mali.
urn:cts:latinLit:phi0690.phi003:3.662	Postquam altos tetigit fluctus et ad aequora venit,
urn:cts:latinLit:phi0690.phi003:3.663	luminis effossi fluidum lavit inde cruorem,
urn:cts:latinLit:phi0690.phi003:3.664	dentibus infrendens gemitu, graditurque per aequor
urn:cts:latinLit:phi0690.phi003:3.665	iam medium, necdum fluctus latera ardua tinxit.
urn:cts:latinLit:phi0690.phi003:3.666	Nos procul inde fugam trepidi celerare, recepto
urn:cts:latinLit:phi0690.phi003:3.667	supplice sic merito, tacitique incidere funem;
urn:cts:latinLit:phi0690.phi003:3.668	vertimus et proni certantibus aequora remis.
urn:cts:latinLit:phi0690.phi003:3.669	Sensit, et ad sonitum vocis vestigia torsit;
urn:cts:latinLit:phi0690.phi003:3.670	verum ubi nulla datur dextra adfectare potestas,
urn:cts:latinLit:phi0690.phi003:3.671	nec potis Ionios fluctus aequare sequendo,
urn:cts:latinLit:phi0690.phi003:3.672	clamorem immensum tollit, quo pontus et omnes
urn:cts:latinLit:phi0690.phi003:3.673	contremuere undae, penitusque exterrita tellus
urn:cts:latinLit:phi0690.phi003:3.674	Italiae, curvisque immugiit Aetna cavernis.
urn:cts:latinLit:phi0690.phi003:3.675	At genus e silvis Cyclopum et montibus altis
urn:cts:latinLit:phi0690.phi003:3.676	excitum ruit ad portus et litora complent.
urn:cts:latinLit:phi0690.phi003:3.677	Cernimus adstantis nequiquam lumine torvo
urn:cts:latinLit:phi0690.phi003:3.678	Aetnaeos fratres, caelo capita alta ferentis,
urn:cts:latinLit:phi0690.phi003:3.679	concilium horrendum: quales cum vertice celso
urn:cts:latinLit:phi0690.phi003:3.680	aeriae quercus, aut coniferae cyparissi
urn:cts:latinLit:phi0690.phi003:3.681	constiterunt, silva alta Iovis, lucusve Dianae.
urn:cts:latinLit:phi0690.phi003:3.682	Praecipites metus acer agit quocumque rudentis
urn:cts:latinLit:phi0690.phi003:3.683	excutere, et ventis intendere vela secundis.
urn:cts:latinLit:phi0690.phi003:3.684	Contra iussa monent Heleni Scyllam atque Charybdin
urn:cts:latinLit:phi0690.phi003:3.685	inter, utramque viam leti discrimine parvo,
urn:cts:latinLit:phi0690.phi003:3.686	ni teneant cursus; certum est dare lintea retro.
urn:cts:latinLit:phi0690.phi003:3.687	Ecce autem Boreas angusta ab sede Pelori
urn:cts:latinLit:phi0690.phi003:3.688	missus adest.  Vivo praetervehor ostia saxo
urn:cts:latinLit:phi0690.phi003:3.689	Pantagiae Megarosque sinus Thapsumque iacentem.
urn:cts:latinLit:phi0690.phi003:3.690	Talia monstrabat relegens errata retrorsus
urn:cts:latinLit:phi0690.phi003:3.691	litora Achaemenides; comes infelicis Ulixi.
urn:cts:latinLit:phi0690.phi003:3.692	Sicanio praetenta sinu iacet insula contra
urn:cts:latinLit:phi0690.phi003:3.693	Plemyrium undosum; nomen dixere priores
urn:cts:latinLit:phi0690.phi003:3.694	Ortygiam.  Alpheum fama est huc Elidis amnem
urn:cts:latinLit:phi0690.phi003:3.695	occultas egisse vias subter mare; qui nunc
urn:cts:latinLit:phi0690.phi003:3.696	ore, Arethusa, tuo Siculis confunditur undis.
urn:cts:latinLit:phi0690.phi003:3.697	Iussi numina magna loci veneramur; et inde
urn:cts:latinLit:phi0690.phi003:3.698	exsupero praepingue solum stagnantis Helori.
urn:cts:latinLit:phi0690.phi003:3.699	Hinc altas cautes proiectaque saxa Pachyni
urn:cts:latinLit:phi0690.phi003:3.700	radimus, et fatis numquam concessa moveri
urn:cts:latinLit:phi0690.phi003:3.701	adparet Camerina procul campique Geloi,
urn:cts:latinLit:phi0690.phi003:3.702	immanisque Gela fluvii cognomine dicta.
urn:cts:latinLit:phi0690.phi003:3.703	Arduus inde Acragas ostentat maxuma longe
urn:cts:latinLit:phi0690.phi003:3.704	moenia, magnanimum quondam generator equorum;
urn:cts:latinLit:phi0690.phi003:3.705	teque datis linquo ventis, palmosa Selinus,
urn:cts:latinLit:phi0690.phi003:3.706	et vada dura lego saxis Lilybeia caecis.
urn:cts:latinLit:phi0690.phi003:3.707	Hinc Drepani me portus et inlaetabilis ora
urn:cts:latinLit:phi0690.phi003:3.708	accipit.  Hic, pelagi tot tempestatibus actis,
urn:cts:latinLit:phi0690.phi003:3.709	heu genitorem, omnis curae casusque levamen,
urn:cts:latinLit:phi0690.phi003:3.710	amitto Anchisen: hic me, pater optume, fessum
urn:cts:latinLit:phi0690.phi003:3.711	deseris, heu, tantis nequiquam erepte periclis!
urn:cts:latinLit:phi0690.phi003:3.712	Nec vates Helenus, cum multa horrenda moneret,
urn:cts:latinLit:phi0690.phi003:3.713	hos mihi praedixit luctus, non dira Celaeno.
urn:cts:latinLit:phi0690.phi003:3.714	Hic labor extremus, longarum haec meta viarum.
urn:cts:latinLit:phi0690.phi003:3.715	Hinc me digressum vestris deus adpulit oris.
urn:cts:latinLit:phi0690.phi003:3.716	Sic pater Aeneas intentis omnibus unus
urn:cts:latinLit:phi0690.phi003:3.717	fata renarrabat divom, cursusque docebat.
urn:cts:latinLit:phi0690.phi003:3.718	Conticuit tandem, factoque hic fine quievit.

urn:cts:latinLit:phi0690.phi003:4.1	At regina gravi iamdudum saucia cura
urn:cts:latinLit:phi0690.phi003:4.2	volnus alit venis, et caeco carpitur igni.
urn:cts:latinLit:phi0690.phi003:4.3	Multa viri virtus animo, multusque recursat
urn:cts:latinLit:phi0690.phi003:4.4	gentis honos: haerent infixi pectore voltus
urn:cts:latinLit:phi0690.phi003:4.5	verbaque, nec placidam membris dat cura quietem.
urn:cts:latinLit:phi0690.phi003:4.6	Postera Phoebea lustrabat lampade terras,
urn:cts:latinLit:phi0690.phi003:4.7	umentemque Aurora polo dimoverat umbram,
urn:cts:latinLit:phi0690.phi003:4.8	cum sic unanimam adloquitur male sana sororem:
urn:cts:latinLit:phi0690.phi003:4.9	"Anna soror, quae me suspensam insomnia terrent!
urn:cts:latinLit:phi0690.phi003:4.10	Quis novus hic nostris successit sedibus hospes,
urn:cts:latinLit:phi0690.phi003:4.11	quem sese ore ferens, quam forti pectore et armis!
urn:cts:latinLit:phi0690.phi003:4.12	Credo equidem, nec vana fides, genus esse deorum.
urn:cts:latinLit:phi0690.phi003:4.13	Degeneres animos timor arguit: heu, quibus ille
urn:cts:latinLit:phi0690.phi003:4.14	iactatus fatis! Quae bella exhausta canebat!
urn:cts:latinLit:phi0690.phi003:4.15	Si mihi non animo fixum immotumque sederet,
urn:cts:latinLit:phi0690.phi003:4.16	ne cui me vinclo vellem sociare iugali,
urn:cts:latinLit:phi0690.phi003:4.17	postquam primus amor deceptam morte fefellit;
urn:cts:latinLit:phi0690.phi003:4.18	si non pertaesum thalami taedaeque fuisset,
urn:cts:latinLit:phi0690.phi003:4.19	huic uni forsan potui succumbere culpae.
urn:cts:latinLit:phi0690.phi003:4.20	Anna, fatebor enim, miseri post fata Sychaei
urn:cts:latinLit:phi0690.phi003:4.21	coniugis et sparsos fraterna caede Penatis,
urn:cts:latinLit:phi0690.phi003:4.22	solus hic inflexit sensus, animumque labantem
urn:cts:latinLit:phi0690.phi003:4.23	impulit: adgnosco veteris vestigia flammae.
urn:cts:latinLit:phi0690.phi003:4.24	Sed mihi vel tellus optem prius ima dehiscat,
urn:cts:latinLit:phi0690.phi003:4.25	vel Pater omnipotens adigat me fulmine ad umbras,
urn:cts:latinLit:phi0690.phi003:4.26	pallentis umbras Erebi noctemque profundam,
urn:cts:latinLit:phi0690.phi003:4.27	ante, Pudor, quam te violo, aut tua iura resolvo.
urn:cts:latinLit:phi0690.phi003:4.28	Ille meos, primus qui me sibi iunxit, amores
urn:cts:latinLit:phi0690.phi003:4.29	abstulit; ille habeat secum servetque sepulchro."
urn:cts:latinLit:phi0690.phi003:4.30	Sic effata sinum lacrimis implevit obortis.
urn:cts:latinLit:phi0690.phi003:4.31	Anna refert: "O luce magis dilecta sorori,
urn:cts:latinLit:phi0690.phi003:4.32	solane perpetua maerens carpere iuventa,
urn:cts:latinLit:phi0690.phi003:4.33	nec dulcis natos, Veneris nec praemia noris?
urn:cts:latinLit:phi0690.phi003:4.34	Id cinerem aut Manis credis curare sepultos?
urn:cts:latinLit:phi0690.phi003:4.35	Esto: aegram nulli quondam flexere mariti,
urn:cts:latinLit:phi0690.phi003:4.36	non Libyae, non ante Tyro; despectus Iarbas
urn:cts:latinLit:phi0690.phi003:4.37	ductoresque alii, quos Africa terra triumphis
urn:cts:latinLit:phi0690.phi003:4.38	dives alit: placitone etiam pugnabis amori?
urn:cts:latinLit:phi0690.phi003:4.39	Nec venit in mentem, quorum consederis arvis?
urn:cts:latinLit:phi0690.phi003:4.40	Hinc Gaetulae urbes, genus insuperabile bello,
urn:cts:latinLit:phi0690.phi003:4.41	et Numidae infreni cingunt et inhospita Syrtis;
urn:cts:latinLit:phi0690.phi003:4.42	hinc deserta siti regio, lateque furentes
urn:cts:latinLit:phi0690.phi003:4.43	Barcaei.  Quid bella Tyro surgentia dicam,
urn:cts:latinLit:phi0690.phi003:4.44	germanique minas?
urn:cts:latinLit:phi0690.phi003:4.45	Dis equidem auspicibus reor et Iunone secunda
urn:cts:latinLit:phi0690.phi003:4.46	hunc cursum Iliacas vento tenuisse carinas.
urn:cts:latinLit:phi0690.phi003:4.47	Quam tu urbem, soror, hanc cernes, quae surgere regna
urn:cts:latinLit:phi0690.phi003:4.48	coniugio tali! Teucrum comitantibus armis
urn:cts:latinLit:phi0690.phi003:4.49	Punica se quantis attollet gloria rebus!
urn:cts:latinLit:phi0690.phi003:4.50	Tu modo posce deos veniam, sacrisque litatis
urn:cts:latinLit:phi0690.phi003:4.51	indulge hospitio, causasque innecte morandi,
urn:cts:latinLit:phi0690.phi003:4.52	dum pelago desaevit hiemps et aquosus Orion,
urn:cts:latinLit:phi0690.phi003:4.53	quassataeque rates, dum non tractabile caelum."
urn:cts:latinLit:phi0690.phi003:4.54	His dictis incensum animum inflammavit amore,
urn:cts:latinLit:phi0690.phi003:4.55	spemque dedit dubiae menti, solvitque pudorem.
urn:cts:latinLit:phi0690.phi003:4.56	Principio delubra adeunt, pacemque per aras
urn:cts:latinLit:phi0690.phi003:4.57	exquirunt; mactant lectas de more bidentis
urn:cts:latinLit:phi0690.phi003:4.58	legiferae Cereri Phoeboque patrique Lyaeo,
urn:cts:latinLit:phi0690.phi003:4.59	Iunoni ante omnis, cui vincla iugalia curae.
urn:cts:latinLit:phi0690.phi003:4.60	Ipsa, tenens dextra pateram, pulcherrima Dido
urn:cts:latinLit:phi0690.phi003:4.61	candentis vaccae media inter cornua fundit,
urn:cts:latinLit:phi0690.phi003:4.62	aut ante ora deum pinguis spatiatur ad aras,
urn:cts:latinLit:phi0690.phi003:4.63	instauratque diem donis, pecudumque reclusis
urn:cts:latinLit:phi0690.phi003:4.64	pectoribus inhians spirantia consulit exta.
urn:cts:latinLit:phi0690.phi003:4.65	Heu vatum ignarae mentes! quid vota furentem,
urn:cts:latinLit:phi0690.phi003:4.66	quid delubra iuvant? Est mollis flamma medullas
urn:cts:latinLit:phi0690.phi003:4.67	interea, et tacitum vivit sub pectore volnus.
urn:cts:latinLit:phi0690.phi003:4.68	Uritur infelix Dido, totaque vagatur
urn:cts:latinLit:phi0690.phi003:4.69	urbe furens, qualis coniecta cerva sagitta,
urn:cts:latinLit:phi0690.phi003:4.70	quam procul incautam nemora inter Cresia fixit
urn:cts:latinLit:phi0690.phi003:4.71	pastor agens telis, liquitque volatile ferrum
urn:cts:latinLit:phi0690.phi003:4.72	nescius; illa fuga silvas saltusque peragrat
urn:cts:latinLit:phi0690.phi003:4.73	Dictaeos; haeret lateri letalis arundo.
urn:cts:latinLit:phi0690.phi003:4.74	Nunc media Aenean secum per moenia ducit,
urn:cts:latinLit:phi0690.phi003:4.75	Sidoniasque ostentat opes urbemque paratam;
urn:cts:latinLit:phi0690.phi003:4.76	incipit effari, mediaque in voce resistit;
urn:cts:latinLit:phi0690.phi003:4.77	nunc eadem labente die convivia quaerit,
urn:cts:latinLit:phi0690.phi003:4.78	Iliacosque iterum demens audire labores
urn:cts:latinLit:phi0690.phi003:4.79	exposcit, pendetque iterum narrantis ab ore.
urn:cts:latinLit:phi0690.phi003:4.80	Post, ubi digressi, lumenque obscura vicissim
urn:cts:latinLit:phi0690.phi003:4.81	luna premit suadentque cadentia sidera somnos,
urn:cts:latinLit:phi0690.phi003:4.82	sola domo maeret vacua, stratisque relictis
urn:cts:latinLit:phi0690.phi003:4.83	incubat, illum absens absentem auditque videtque;
urn:cts:latinLit:phi0690.phi003:4.84	aut gremio Ascanium, genitoris imagine capta,
urn:cts:latinLit:phi0690.phi003:4.85	detinet, infandum si fallere possit amorem.
urn:cts:latinLit:phi0690.phi003:4.86	Non coeptae adsurgunt turres, non arma iuventus
urn:cts:latinLit:phi0690.phi003:4.87	exercet, portusve aut propugnacula bello
urn:cts:latinLit:phi0690.phi003:4.88	tuta parant; pendent opera interrupta, minaeque
urn:cts:latinLit:phi0690.phi003:4.89	murorum ingentes aequataque machina caelo.
urn:cts:latinLit:phi0690.phi003:4.90	Quam simul ac tali persensit peste teneri
urn:cts:latinLit:phi0690.phi003:4.91	cara Iovis coniunx, nec famam obstare furori,
urn:cts:latinLit:phi0690.phi003:4.92	talibus adgreditur Venerem Saturnia dictis:
urn:cts:latinLit:phi0690.phi003:4.93	"Egregiam vero laudem et spolia ampla refertis
urn:cts:latinLit:phi0690.phi003:4.94	tuque puerque tuus, magnum et memorabile numen,
urn:cts:latinLit:phi0690.phi003:4.95	una dolo divom si femina victa duorum est!
urn:cts:latinLit:phi0690.phi003:4.96	Nec me adeo fallit veritam te moenia nostra
urn:cts:latinLit:phi0690.phi003:4.97	suspectas habuisse domos Karthaginis altae.
urn:cts:latinLit:phi0690.phi003:4.98	Sed quis erit modus, aut quo nunc certamine tanto?
urn:cts:latinLit:phi0690.phi003:4.99	Quin potius pacem aeternam pactosque hymenaeos
urn:cts:latinLit:phi0690.phi003:4.100	exercemus? Habes, tota quod mente petisti:
urn:cts:latinLit:phi0690.phi003:4.101	ardet amans Dido, traxitque per ossa furorem.
urn:cts:latinLit:phi0690.phi003:4.102	Communem hunc ergo populum paribusque regamus
urn:cts:latinLit:phi0690.phi003:4.103	auspiciis; liceat Phrygio servire marito,
urn:cts:latinLit:phi0690.phi003:4.104	dotalisque tuae Tyrios permittere dextrae."
urn:cts:latinLit:phi0690.phi003:4.105	Olli---sensit enim simulata mente locutam,
urn:cts:latinLit:phi0690.phi003:4.106	quo regnum Italiae Libycas averteret oras---
urn:cts:latinLit:phi0690.phi003:4.107	sic contra est ingressa Venus: "Quis talia demens
urn:cts:latinLit:phi0690.phi003:4.108	abnuat, aut tecum malit contendere bello,
urn:cts:latinLit:phi0690.phi003:4.109	si modo, quod memoras, factum fortuna sequatur.
urn:cts:latinLit:phi0690.phi003:4.110	Sed fatis incerta feror, si Iuppiter unam
urn:cts:latinLit:phi0690.phi003:4.111	esse velit Tyriis urbem Troiaque profectis,
urn:cts:latinLit:phi0690.phi003:4.112	miscerive probet populos, aut foedera iungi.
urn:cts:latinLit:phi0690.phi003:4.113	Tu coniunx tibi fas animum temptare precando.
urn:cts:latinLit:phi0690.phi003:4.114	Perge; sequar.  Tum sic excepit regia Iuno:
urn:cts:latinLit:phi0690.phi003:4.115	"Mecum erit iste labor: nunc qua ratione, quod instat
urn:cts:latinLit:phi0690.phi003:4.116	confieri possit, paucis, adverte, docebo.
urn:cts:latinLit:phi0690.phi003:4.117	Venatum Aeneas unaque miserrima Dido
urn:cts:latinLit:phi0690.phi003:4.118	in nemus ire parant, ubi primos crastinus ortus
urn:cts:latinLit:phi0690.phi003:4.119	extulerit Titan, radiisque retexerit orbem.
urn:cts:latinLit:phi0690.phi003:4.120	His ego nigrantem commixta grandine nimbum,
urn:cts:latinLit:phi0690.phi003:4.121	dum trepidant alae, saltusque indagine cingunt,
urn:cts:latinLit:phi0690.phi003:4.122	desuper infundam, et tonitru caelum omne ciebo.
urn:cts:latinLit:phi0690.phi003:4.123	Diffugient comites et nocte tegentur opaca:
urn:cts:latinLit:phi0690.phi003:4.124	speluncam Dido dux et Troianus eandem
urn:cts:latinLit:phi0690.phi003:4.125	devenient; adero, et, tua si mihi certa voluntas,
urn:cts:latinLit:phi0690.phi003:4.126	[conubio iungam stabili propriamque dicabo,]
urn:cts:latinLit:phi0690.phi003:4.127	hic hymenaeus erit."---Non adversata petenti
urn:cts:latinLit:phi0690.phi003:4.128	adnuit, atque dolis risit Cytherea repertis.
urn:cts:latinLit:phi0690.phi003:4.129	Oceanum interea surgens Aurora reliquit.
urn:cts:latinLit:phi0690.phi003:4.130	It portis iubare exorto delecta iuventus;
urn:cts:latinLit:phi0690.phi003:4.131	retia rara, plagae, lato venabula ferro,
urn:cts:latinLit:phi0690.phi003:4.132	Massylique ruunt equites et odora canum vis.
urn:cts:latinLit:phi0690.phi003:4.133	Reginam thalamo cunctantem ad limina primi
urn:cts:latinLit:phi0690.phi003:4.134	Poenorum exspectant, ostroque insignis et auro
urn:cts:latinLit:phi0690.phi003:4.135	stat sonipes, ac frena ferox spumantia mandit.
urn:cts:latinLit:phi0690.phi003:4.136	Tandem progreditur, magna stipante caterva,
urn:cts:latinLit:phi0690.phi003:4.137	Sidoniam picto chlamydem circumdata limbo.
urn:cts:latinLit:phi0690.phi003:4.138	Cui pharetra ex auro, crines nodantur in aurum,
urn:cts:latinLit:phi0690.phi003:4.139	aurea purpuream subnectit fibula vestem.
urn:cts:latinLit:phi0690.phi003:4.140	Nec non et Phrygii comites et laetus Iulus
urn:cts:latinLit:phi0690.phi003:4.141	incedunt. Ipse ante alios pulcherrimus omnis
urn:cts:latinLit:phi0690.phi003:4.142	infert se socium Aeneas atque agmina iungit.
urn:cts:latinLit:phi0690.phi003:4.143	Qualis ubi hibernam Lyciam Xanthique fluenta
urn:cts:latinLit:phi0690.phi003:4.144	deserit ac Delum maternam invisit Apollo,
urn:cts:latinLit:phi0690.phi003:4.145	instauratque choros, mixtique altaria circum
urn:cts:latinLit:phi0690.phi003:4.146	Cretesque Dryopesque fremunt pictique Agathyrsi;
urn:cts:latinLit:phi0690.phi003:4.147	ipse iugis Cynthi graditur, mollique fluentem
urn:cts:latinLit:phi0690.phi003:4.148	fronde premit crinem fingens atque implicat auro;
urn:cts:latinLit:phi0690.phi003:4.149	tela sonant umeris: haud illo segnior ibat
urn:cts:latinLit:phi0690.phi003:4.150	Aeneas; tantum egregio decus enitet ore.
urn:cts:latinLit:phi0690.phi003:4.151	Postquam altos ventum in montis atque invia lustra,
urn:cts:latinLit:phi0690.phi003:4.152	ecce ferae, saxi deiectae vertice, caprae
urn:cts:latinLit:phi0690.phi003:4.153	decurrere iugis; alia de parte patentis
urn:cts:latinLit:phi0690.phi003:4.154	transmittunt cursu campos atque agmina cervi
urn:cts:latinLit:phi0690.phi003:4.155	pulverulenta fuga glomerant montisque relinquunt.
urn:cts:latinLit:phi0690.phi003:4.156	At puer Ascanius mediis in vallibus acri
urn:cts:latinLit:phi0690.phi003:4.157	gaudet equo, iamque hos cursu, iam praeterit illos,
urn:cts:latinLit:phi0690.phi003:4.158	spumantemque dari pecora inter inertia votis
urn:cts:latinLit:phi0690.phi003:4.159	optat aprum, aut fulvum descendere monte leonem.
urn:cts:latinLit:phi0690.phi003:4.160	Interea magno misceri murmure caelum
urn:cts:latinLit:phi0690.phi003:4.161	incipit; insequitur commixta grandine nimbus;
urn:cts:latinLit:phi0690.phi003:4.162	et Tyrii comites passim et Troiana iuventus
urn:cts:latinLit:phi0690.phi003:4.163	Dardaniusque nepos Veneris diversa per agros
urn:cts:latinLit:phi0690.phi003:4.164	tecta metu petiere; ruunt de montibus amnes.
urn:cts:latinLit:phi0690.phi003:4.165	Speluncam Dido dux et Troianus eandem
urn:cts:latinLit:phi0690.phi003:4.166	deveniunt: prima et Tellus et pronuba Iuno
urn:cts:latinLit:phi0690.phi003:4.167	dant signum; fulsere ignes et conscius aether
urn:cts:latinLit:phi0690.phi003:4.168	conubiis, summoque ulularunt vertice nymphae.
urn:cts:latinLit:phi0690.phi003:4.169	Ille dies primus leti primusque malorum
urn:cts:latinLit:phi0690.phi003:4.170	causa fuit; neque enim specie famave movetur,
urn:cts:latinLit:phi0690.phi003:4.171	nec iam furtivum Dido meditatur amorem:
urn:cts:latinLit:phi0690.phi003:4.172	coniugium vocat; hoc praetexit nomine culpam.
urn:cts:latinLit:phi0690.phi003:4.173	Extemplo Libyae magnas it Fama per urbes---
urn:cts:latinLit:phi0690.phi003:4.174	Fama, malum qua non aliud velocius ullum;
urn:cts:latinLit:phi0690.phi003:4.175	mobilitate viget, viresque adquirit eundo,
urn:cts:latinLit:phi0690.phi003:4.176	parva metu primo, mox sese attollit in auras,
urn:cts:latinLit:phi0690.phi003:4.177	ingrediturque solo, et caput inter nubila condit.
urn:cts:latinLit:phi0690.phi003:4.178	Illam Terra parens, ira inritata deorum,
urn:cts:latinLit:phi0690.phi003:4.179	extremam (ut perhibent) Coeo Enceladoque sororem
urn:cts:latinLit:phi0690.phi003:4.180	progenuit, pedibus celerem et pernicibus alis,
urn:cts:latinLit:phi0690.phi003:4.181	monstrum horrendum, ingens, cui, quot sunt corpore plumae
urn:cts:latinLit:phi0690.phi003:4.182	tot vigiles oculi subter, mirabile dictu,
urn:cts:latinLit:phi0690.phi003:4.183	tot linguae, totidem ora sonant, tot subrigit aures.
urn:cts:latinLit:phi0690.phi003:4.184	Nocte volat caeli medio terraeque per umbram,
urn:cts:latinLit:phi0690.phi003:4.185	stridens, nec dulci declinat lumina somno;
urn:cts:latinLit:phi0690.phi003:4.186	luce sedet custos aut summi culmine tecti,
urn:cts:latinLit:phi0690.phi003:4.187	turribus aut altis, et magnas territat urbes;
urn:cts:latinLit:phi0690.phi003:4.188	tam ficti pravique tenax, quam nuntia veri.
urn:cts:latinLit:phi0690.phi003:4.189	Haec tum multiplici populos sermone replebat
urn:cts:latinLit:phi0690.phi003:4.190	gaudens, et pariter facta atque infecta canebat:
urn:cts:latinLit:phi0690.phi003:4.191	venisse Aenean, Troiano sanguine cretum,
urn:cts:latinLit:phi0690.phi003:4.192	cui se pulchra viro dignetur iungere Dido;
urn:cts:latinLit:phi0690.phi003:4.193	nunc hiemem inter se luxu, quam longa, fovere
urn:cts:latinLit:phi0690.phi003:4.194	regnorum immemores turpique cupidine captos.
urn:cts:latinLit:phi0690.phi003:4.195	Haec passim dea foeda virum diffundit in ora.
urn:cts:latinLit:phi0690.phi003:4.196	Protinus ad regem cursus detorquet Iarban,
urn:cts:latinLit:phi0690.phi003:4.197	incenditque animum dictis atque aggerat iras.
urn:cts:latinLit:phi0690.phi003:4.198	Hic Hammone satus, rapta Garamantide Nympha,
urn:cts:latinLit:phi0690.phi003:4.199	templa Iovi centum latis immania regnis,
urn:cts:latinLit:phi0690.phi003:4.200	centum aras posuit, vigilemque sacraverat ignem,
urn:cts:latinLit:phi0690.phi003:4.201	excubias divom aeternas, pecudumque cruore
urn:cts:latinLit:phi0690.phi003:4.202	pingue solum et variis florentia limina sertis.
urn:cts:latinLit:phi0690.phi003:4.203	Isque amens animi et rumore accensus amaro
urn:cts:latinLit:phi0690.phi003:4.204	dicitur ante aras media inter numina divom
urn:cts:latinLit:phi0690.phi003:4.205	multa Iovem manibus supplex orasse supinis:
urn:cts:latinLit:phi0690.phi003:4.206	"Iuppiter omnipotens, cui nunc Maurusia pictis
urn:cts:latinLit:phi0690.phi003:4.207	gens epulata toris Lenaeum libat honorem,
urn:cts:latinLit:phi0690.phi003:4.208	aspicis haec, an te, genitor, cum fulmina torques,
urn:cts:latinLit:phi0690.phi003:4.209	nequiquam horremus, caecique in nubibus ignes
urn:cts:latinLit:phi0690.phi003:4.210	terrificant animos et inania murmura miscent?
urn:cts:latinLit:phi0690.phi003:4.211	Femina, quae nostris errans in finibus urbem
urn:cts:latinLit:phi0690.phi003:4.212	exiguam pretio posuit, cui litus arandum
urn:cts:latinLit:phi0690.phi003:4.213	cuique loci leges dedimus, conubia nostra
urn:cts:latinLit:phi0690.phi003:4.214	reppulit, ac dominum Aenean in regna recepit.
urn:cts:latinLit:phi0690.phi003:4.215	Et nunc ille Paris cum semiviro comitatu,
urn:cts:latinLit:phi0690.phi003:4.216	Maeonia mentum mitra crinemque madentem
urn:cts:latinLit:phi0690.phi003:4.217	subnexus, rapto potitur: nos munera templis
urn:cts:latinLit:phi0690.phi003:4.218	quippe tuis ferimus, famamque fovemus inanem."
urn:cts:latinLit:phi0690.phi003:4.219	Talibus orantem dictis arasque tenentem
urn:cts:latinLit:phi0690.phi003:4.220	audiit omnipotens, oculosque ad moenia torsit
urn:cts:latinLit:phi0690.phi003:4.221	regia et oblitos famae melioris amantes.
urn:cts:latinLit:phi0690.phi003:4.222	Tum sic Mercurium adloquitur ac talia mandat:
urn:cts:latinLit:phi0690.phi003:4.223	"Vade age, nate, voca Zephyros et labere pennis,
urn:cts:latinLit:phi0690.phi003:4.224	Dardaniumque ducem, Tyria Karthagine qui nunc
urn:cts:latinLit:phi0690.phi003:4.225	exspectat, fatisque datas non respicit urbes,
urn:cts:latinLit:phi0690.phi003:4.226	adloquere, et celeris defer mea dicta per auras.
urn:cts:latinLit:phi0690.phi003:4.227	Non illum nobis genetrix pulcherrima talem
urn:cts:latinLit:phi0690.phi003:4.228	promisit, Graiumque ideo bis vindicat armis;
urn:cts:latinLit:phi0690.phi003:4.229	sed fore, qui gravidam imperiis belloque frementem
urn:cts:latinLit:phi0690.phi003:4.230	Italiam regeret, genus alto a sanguine Teucri
urn:cts:latinLit:phi0690.phi003:4.231	proderet, ac totum sub leges mitteret orbem.
urn:cts:latinLit:phi0690.phi003:4.232	Si nulla accendit tantarum gloria rerum,
urn:cts:latinLit:phi0690.phi003:4.233	nec super ipse sua molitur laude laborem,
urn:cts:latinLit:phi0690.phi003:4.234	Ascanione pater Romanas invidet arces?
urn:cts:latinLit:phi0690.phi003:4.235	Quid struit, aut qua spe inimica in gente moratur,
urn:cts:latinLit:phi0690.phi003:4.236	nec prolem Ausoniam et Lavinia respicit arva?
urn:cts:latinLit:phi0690.phi003:4.237	Naviget: haec summa est; hic nostri nuntius esto."
urn:cts:latinLit:phi0690.phi003:4.238	Dixerat. Ille patris magni parere parabat
urn:cts:latinLit:phi0690.phi003:4.239	imperio; et primum pedibus talaria nectit
urn:cts:latinLit:phi0690.phi003:4.240	aurea, quae sublimem alis sive aequora supra
urn:cts:latinLit:phi0690.phi003:4.241	seu terram rapido pariter cum flamine portant;
urn:cts:latinLit:phi0690.phi003:4.242	tum virgam capit: hac animas ille evocat Orco
urn:cts:latinLit:phi0690.phi003:4.243	pallentis, alias sub Tartara tristia mittit,
urn:cts:latinLit:phi0690.phi003:4.244	dat somnos adimitque, et lumina morte resignat.
urn:cts:latinLit:phi0690.phi003:4.245	Illa fretus agit ventos, et turbida tranat
urn:cts:latinLit:phi0690.phi003:4.246	nubila; iamque volans apicem et latera ardua cernit
urn:cts:latinLit:phi0690.phi003:4.247	Atlantis duri, caelum qui vertice fulcit,
urn:cts:latinLit:phi0690.phi003:4.248	Atlantis, cinctum adsidue cui nubibus atris
urn:cts:latinLit:phi0690.phi003:4.249	piniferum caput et vento pulsatur et imbri;
urn:cts:latinLit:phi0690.phi003:4.250	nix umeros infusa tegit; tum flumina mento
urn:cts:latinLit:phi0690.phi003:4.251	praecipitant senis, et glacie riget horrida barba.
urn:cts:latinLit:phi0690.phi003:4.252	Hic primum paribus nitens Cyllenius alis
urn:cts:latinLit:phi0690.phi003:4.253	constitit; hinc toto praeceps se corpore ad undas
urn:cts:latinLit:phi0690.phi003:4.254	misit, avi similis, quae circum litora, circum
urn:cts:latinLit:phi0690.phi003:4.255	piscosos scopulos humilis volat aequora iuxta.
urn:cts:latinLit:phi0690.phi003:4.256	Haud aliter terras inter caelumque volabat,
urn:cts:latinLit:phi0690.phi003:4.257	litus harenosum Libyae ventosque secabat
urn:cts:latinLit:phi0690.phi003:4.258	materno veniens ab avo Cyllenia proles.
urn:cts:latinLit:phi0690.phi003:4.259	Ut primum alatis tetigit magalia plantis,
urn:cts:latinLit:phi0690.phi003:4.260	Aenean fundantem arces ac tecta novantem
urn:cts:latinLit:phi0690.phi003:4.261	conspicit; atque illi stellatus iaspide fulva
urn:cts:latinLit:phi0690.phi003:4.262	ensis erat, Tyrioque ardebat murice laena
urn:cts:latinLit:phi0690.phi003:4.263	demissa ex umeris, dives quae munera Dido
urn:cts:latinLit:phi0690.phi003:4.264	fecerat, et tenui telas discreverat auro.
urn:cts:latinLit:phi0690.phi003:4.265	Continuo invadit: "Tu nunc Karthaginis altae
urn:cts:latinLit:phi0690.phi003:4.266	fundamenta locas, pulchramque uxorius urbem
urn:cts:latinLit:phi0690.phi003:4.267	exstruis, heu regni rerumque oblite tuarum?
urn:cts:latinLit:phi0690.phi003:4.268	Ipse deum tibi me claro demittit Olympo
urn:cts:latinLit:phi0690.phi003:4.269	regnator, caelum ac terras qui numine torquet;
urn:cts:latinLit:phi0690.phi003:4.270	ipse haec ferre iubet celeris mandata per auras:
urn:cts:latinLit:phi0690.phi003:4.271	quid struis, aut qua spe Libycis teris otia terris?
urn:cts:latinLit:phi0690.phi003:4.272	Si te nulla movet tantarum gloria rerum,
urn:cts:latinLit:phi0690.phi003:4.273	[nec super ipse tua moliris laude laborem,]
urn:cts:latinLit:phi0690.phi003:4.274	Ascanium surgentem et spes heredis Iuli
urn:cts:latinLit:phi0690.phi003:4.275	respice, cui regnum Italiae Romanaque tellus
urn:cts:latinLit:phi0690.phi003:4.276	debentur." Tali Cyllenius ore locutus
urn:cts:latinLit:phi0690.phi003:4.277	mortalis visus medio sermone reliquit,
urn:cts:latinLit:phi0690.phi003:4.278	et procul in tenuem ex oculis evanuit auram.
urn:cts:latinLit:phi0690.phi003:4.279	At vero Aeneas aspectu obmutuit amens,
urn:cts:latinLit:phi0690.phi003:4.280	arrectaeque horrore comae, et vox faucibus haesit.
urn:cts:latinLit:phi0690.phi003:4.281	Ardet abire fuga dulcisque relinquere terras,
urn:cts:latinLit:phi0690.phi003:4.282	attonitus tanto monitu imperioque deorum.
urn:cts:latinLit:phi0690.phi003:4.283	Heu quid agat? Quo nunc reginam ambire furentem
urn:cts:latinLit:phi0690.phi003:4.284	audeat adfatu? Quae prima exordia sumat?
urn:cts:latinLit:phi0690.phi003:4.285	Atque animum nunc huc celerem, nunc dividit illuc,
urn:cts:latinLit:phi0690.phi003:4.286	in partisque rapit varias perque omnia versat.
urn:cts:latinLit:phi0690.phi003:4.287	Haec alternanti potior sententia visa est:
urn:cts:latinLit:phi0690.phi003:4.288	Mnesthea Sergestumque vocat fortemque Serestum,
urn:cts:latinLit:phi0690.phi003:4.289	classem aptent taciti sociosque ad litora cogant,
urn:cts:latinLit:phi0690.phi003:4.290	arma parent, et quae rebus sit causa novandis
urn:cts:latinLit:phi0690.phi003:4.291	dissimulent; sese interea, quando optuma Dido
urn:cts:latinLit:phi0690.phi003:4.292	nesciat et tantos rumpi non speret amores,
urn:cts:latinLit:phi0690.phi003:4.293	temptaturum aditus, et quae mollissima fandi
urn:cts:latinLit:phi0690.phi003:4.294	tempora, quis rebus dexter modus. Ocius omnes
urn:cts:latinLit:phi0690.phi003:4.295	imperio laeti parent ac iussa facessunt.
urn:cts:latinLit:phi0690.phi003:4.296	At regina dolos---quis fallere possit amantem?
urn:cts:latinLit:phi0690.phi003:4.297	praesensit, motusque excepit prima futuros,
urn:cts:latinLit:phi0690.phi003:4.298	omnia tuta timens. Eadem impia Fama furenti
urn:cts:latinLit:phi0690.phi003:4.299	detulit armari classem cursumque parari.
urn:cts:latinLit:phi0690.phi003:4.300	Saevit inops animi, totamque incensa per urbem
urn:cts:latinLit:phi0690.phi003:4.301	bacchatur, qualis commotis excita sacris
urn:cts:latinLit:phi0690.phi003:4.302	Thyias, ubi audito stimulant trieterica Baccho
urn:cts:latinLit:phi0690.phi003:4.303	orgia, nocturnusque vocat clamore Cithaeron.
urn:cts:latinLit:phi0690.phi003:4.304	Tandem his Aenean compellat vocibus ultro:
urn:cts:latinLit:phi0690.phi003:4.305	"Dissimulare etiam sperasti, perfide, tantum
urn:cts:latinLit:phi0690.phi003:4.306	posse nefas, tacitusque mea decedere terra?
urn:cts:latinLit:phi0690.phi003:4.307	Nec te noster amor, nec te data dextera quondam,
urn:cts:latinLit:phi0690.phi003:4.308	nec moritura tenet crudeli funere Dido?
urn:cts:latinLit:phi0690.phi003:4.309	Quin etiam hiberno moliris sidere classem,
urn:cts:latinLit:phi0690.phi003:4.310	et mediis properas aquilonibus ire per altum,
urn:cts:latinLit:phi0690.phi003:4.311	crudelis? Quid, si non arva aliena domosque
urn:cts:latinLit:phi0690.phi003:4.312	ignotas peteres, sed Troia antiqua maneret,
urn:cts:latinLit:phi0690.phi003:4.313	Troia per undosum peteretur classibus aequor
urn:cts:latinLit:phi0690.phi003:4.314	Mene fugis? Per ego has lacrimas dextramque tuam te
urn:cts:latinLit:phi0690.phi003:4.315	(quando aliud mihi iam miserae nihil ipsa reliqui)
urn:cts:latinLit:phi0690.phi003:4.316	per conubia nostra, per inceptos hymenaeos,
urn:cts:latinLit:phi0690.phi003:4.317	si bene quid de te merui, fuit aut tibi quicquam
urn:cts:latinLit:phi0690.phi003:4.318	dulce meum, miserere domus labentis, et istam---
urn:cts:latinLit:phi0690.phi003:4.319	oro, si quis adhuc precibus locus---exue mentem.
urn:cts:latinLit:phi0690.phi003:4.320	Te propter Libycae gentes Nomadumque tyranni
urn:cts:latinLit:phi0690.phi003:4.321	odere, infensi Tyrii; te propter eundem
urn:cts:latinLit:phi0690.phi003:4.322	exstinctus pudor, et, qua sola sidera adibam,
urn:cts:latinLit:phi0690.phi003:4.323	fama prior. Cui me moribundam deseris, hospes?
urn:cts:latinLit:phi0690.phi003:4.324	Hoc solum nomen quoniam de coniuge restat.
urn:cts:latinLit:phi0690.phi003:4.325	Quid moror? An mea Pygmalion dum moenia frater
urn:cts:latinLit:phi0690.phi003:4.326	destruat, aut captam ducat Gaetulus Iarbas?
urn:cts:latinLit:phi0690.phi003:4.327	Saltem si qua mihi de te suscepta fuisset
urn:cts:latinLit:phi0690.phi003:4.328	ante fugam suboles, si quis mihi parvulus aula
urn:cts:latinLit:phi0690.phi003:4.329	luderet Aeneas, qui te tamen ore referret,
urn:cts:latinLit:phi0690.phi003:4.330	non equidem omnino capta ac deserta viderer."
urn:cts:latinLit:phi0690.phi003:4.331	Dixerat. Ille Iovis monitis immota tenebat
urn:cts:latinLit:phi0690.phi003:4.332	lumina, et obnixus curam sub corde premebat.
urn:cts:latinLit:phi0690.phi003:4.333	Tandem pauca refert: "Ego te, quae plurima fando
urn:cts:latinLit:phi0690.phi003:4.334	enumerare vales, numquam, regina, negabo
urn:cts:latinLit:phi0690.phi003:4.335	promeritam; nec me meminisse pigebit Elissae,
urn:cts:latinLit:phi0690.phi003:4.336	dum memor ipse mei, dum spiritus hos regit artus.
urn:cts:latinLit:phi0690.phi003:4.337	Pro re pauca loquar. Neque ego hanc abscondere furto
urn:cts:latinLit:phi0690.phi003:4.338	speravi---ne finge---fugam, nec coniugis umquam
urn:cts:latinLit:phi0690.phi003:4.339	praetendi taedas, aut haec in foedera veni.
urn:cts:latinLit:phi0690.phi003:4.340	Me si fata meis paterentur ducere vitam
urn:cts:latinLit:phi0690.phi003:4.341	auspiciis et sponte mea componere curas,
urn:cts:latinLit:phi0690.phi003:4.342	urbem Troianam primum dulcisque meorum
urn:cts:latinLit:phi0690.phi003:4.343	reliquias colerem, Priami tecta alta manerent,
urn:cts:latinLit:phi0690.phi003:4.344	et recidiva manu posuissem Pergama victis.
urn:cts:latinLit:phi0690.phi003:4.345	Sed nunc Italiam magnam Gryneus Apollo,
urn:cts:latinLit:phi0690.phi003:4.346	Italiam Lyciae iussere capessere sortes:
urn:cts:latinLit:phi0690.phi003:4.347	hic amor, haec patria est. Si te Karthaginis arces,
urn:cts:latinLit:phi0690.phi003:4.348	Phoenissam, Libycaeque aspectus detinet urbis,
urn:cts:latinLit:phi0690.phi003:4.349	quae tandem, Ausonia Teucros considere terra,
urn:cts:latinLit:phi0690.phi003:4.350	invidia est? Et nos fas extera quaerere regna.
urn:cts:latinLit:phi0690.phi003:4.351	Me patris Anchisae, quotiens umentibus umbris
urn:cts:latinLit:phi0690.phi003:4.352	nox operit terras, quotiens astra ignea surgunt,
urn:cts:latinLit:phi0690.phi003:4.353	admonet in somnis et turbida terret imago;
urn:cts:latinLit:phi0690.phi003:4.354	me puer Ascanius capitisque iniuria cari,
urn:cts:latinLit:phi0690.phi003:4.355	quem regno Hesperiae fraudo et fatalibus arvis.
urn:cts:latinLit:phi0690.phi003:4.356	Nunc etiam interpres divom, Iove missus ab ipso---
urn:cts:latinLit:phi0690.phi003:4.357	testor utrumque caput---celeris mandata per auras
urn:cts:latinLit:phi0690.phi003:4.358	detulit; ipse deum manifesto in lumine vidi
urn:cts:latinLit:phi0690.phi003:4.359	intrantem muros, vocemque his auribus hausi.
urn:cts:latinLit:phi0690.phi003:4.360	Desine meque tuis incendere teque querelis:
urn:cts:latinLit:phi0690.phi003:4.361	Italiam non sponte sequor."
urn:cts:latinLit:phi0690.phi003:4.362	Talia dicentem iamdudum aversa tuetur,
urn:cts:latinLit:phi0690.phi003:4.363	huc illuc volvens oculos, totumque pererrat
urn:cts:latinLit:phi0690.phi003:4.364	luminibus tacitis, et sic accensa profatur:
urn:cts:latinLit:phi0690.phi003:4.365	"Nec tibi diva parens, generis nec Dardanus auctor,
urn:cts:latinLit:phi0690.phi003:4.366	perfide; sed duris genuit te cautibus horrens
urn:cts:latinLit:phi0690.phi003:4.367	Caucasus, Hyrcanaeque admorunt ubera tigres.
urn:cts:latinLit:phi0690.phi003:4.368	Nam quid dissimulo, aut quae me ad maiora reservo?
urn:cts:latinLit:phi0690.phi003:4.369	Num fletu ingemuit nostro? Num lumina flexit?
urn:cts:latinLit:phi0690.phi003:4.370	Num lacrimas victus dedit, aut miseratus amantem est?
urn:cts:latinLit:phi0690.phi003:4.371	Quae quibus anteferam? Iam iam nec maxuma Iuno,
urn:cts:latinLit:phi0690.phi003:4.372	nec Saturnius haec oculis pater aspicit aequis.
urn:cts:latinLit:phi0690.phi003:4.373	Nusquam tuta fides. Eiectum litore, egentem
urn:cts:latinLit:phi0690.phi003:4.374	excepi, et regni demens in parte locavi;
urn:cts:latinLit:phi0690.phi003:4.375	amissam classem, socios a morte reduxi.
urn:cts:latinLit:phi0690.phi003:4.376	Heu furiis incensa feror! Nunc augur Apollo,
urn:cts:latinLit:phi0690.phi003:4.377	nunc Lyciae sortes, nunc et Iove missus ab ipso
urn:cts:latinLit:phi0690.phi003:4.378	interpres divom fert horrida iussa per auras.
urn:cts:latinLit:phi0690.phi003:4.379	Scilicet is Superis labor est, ea cura quietos
urn:cts:latinLit:phi0690.phi003:4.380	sollicitat. Neque te teneo, neque dicta refello.
urn:cts:latinLit:phi0690.phi003:4.381	I, sequere Italiam ventis, pete regna per undas.
urn:cts:latinLit:phi0690.phi003:4.382	Spero equidem mediis, si quid pia numina possunt,
urn:cts:latinLit:phi0690.phi003:4.383	supplicia hausurum scopulis, et nomine Dido
urn:cts:latinLit:phi0690.phi003:4.384	saepe vocaturum. Sequar atris ignibus absens,
urn:cts:latinLit:phi0690.phi003:4.385	et, cum frigida mors anima seduxerit artus,
urn:cts:latinLit:phi0690.phi003:4.386	omnibus umbra locis adero. Dabis, improbe, poenas.
urn:cts:latinLit:phi0690.phi003:4.387	Audiam et haec Manis veniet mihi fama sub imos."
urn:cts:latinLit:phi0690.phi003:4.388	His medium dictis sermonem abrumpit, et auras
urn:cts:latinLit:phi0690.phi003:4.389	aegra fugit, seque ex oculis avertit et aufert,
urn:cts:latinLit:phi0690.phi003:4.390	linquens multa metu cunctantem et multa parantem
urn:cts:latinLit:phi0690.phi003:4.391	dicere. Suscipiunt famulae, conlapsaque membra
urn:cts:latinLit:phi0690.phi003:4.392	marmoreo referunt thalamo stratisque reponunt.
urn:cts:latinLit:phi0690.phi003:4.393	At pius Aeneas, quamquam lenire dolentem
urn:cts:latinLit:phi0690.phi003:4.394	solando cupit et dictis avertere curas,
urn:cts:latinLit:phi0690.phi003:4.395	multa gemens magnoque animum labefactus amore,
urn:cts:latinLit:phi0690.phi003:4.396	iussa tamen divom exsequitur, classemque revisit.
urn:cts:latinLit:phi0690.phi003:4.397	Tum vero Teucri incumbunt, et litore celsas
urn:cts:latinLit:phi0690.phi003:4.398	deducunt toto naves: natat uncta carina;
urn:cts:latinLit:phi0690.phi003:4.399	frondentisque ferunt remos et robora silvis
urn:cts:latinLit:phi0690.phi003:4.400	infabricata, fugae studio.
urn:cts:latinLit:phi0690.phi003:4.401	Migrantis cernas, totaque ex urbe ruentis.
urn:cts:latinLit:phi0690.phi003:4.402	Ac velut ingentem formicae farris acervum
urn:cts:latinLit:phi0690.phi003:4.403	cum populant, hiemis memores, tectoque reponunt;
urn:cts:latinLit:phi0690.phi003:4.404	it nigrum campis agmen, praedamque per herbas
urn:cts:latinLit:phi0690.phi003:4.405	convectant calle angusto; pars grandia trudunt
urn:cts:latinLit:phi0690.phi003:4.406	obnixae frumenta umeris; pars agmina cogunt
urn:cts:latinLit:phi0690.phi003:4.407	castigantque moras; opere omnis semita fervet.
urn:cts:latinLit:phi0690.phi003:4.408	Quis tibi tum, Dido, cernenti talia sensus?
urn:cts:latinLit:phi0690.phi003:4.409	quosve dabas gemitus, cum litora fervere late
urn:cts:latinLit:phi0690.phi003:4.410	prospiceres arce ex summa, totumque videres
urn:cts:latinLit:phi0690.phi003:4.411	misceri ante oculos tantis clamoribus aequor?
urn:cts:latinLit:phi0690.phi003:4.412	Improbe Amor, quid non mortalia pectora cogis?
urn:cts:latinLit:phi0690.phi003:4.413	Ire iterum in lacrimas, iterum temptare precando
urn:cts:latinLit:phi0690.phi003:4.414	cogitur, et supplex animos submittere amori,
urn:cts:latinLit:phi0690.phi003:4.415	ne quid inexpertum frustra moritura relinquat.
urn:cts:latinLit:phi0690.phi003:4.416	"Anna, vides toto properari litore; circum
urn:cts:latinLit:phi0690.phi003:4.417	undique convenere; vocat iam carbasus auras,
urn:cts:latinLit:phi0690.phi003:4.418	puppibus et laeti nautae imposuere coronas.
urn:cts:latinLit:phi0690.phi003:4.419	Hunc ego si potui tantum sperare dolorem,
urn:cts:latinLit:phi0690.phi003:4.420	et perferre, soror, potero. Miserae hoc tamen unum
urn:cts:latinLit:phi0690.phi003:4.421	exsequere, Anna, mihi. Solam nam perfidus ille
urn:cts:latinLit:phi0690.phi003:4.422	te colere, arcanos etiam tibi credere sensus;
urn:cts:latinLit:phi0690.phi003:4.423	sola viri mollis aditus et tempora noras.
urn:cts:latinLit:phi0690.phi003:4.424	I, soror, atque hostem supplex adfare superbum:
urn:cts:latinLit:phi0690.phi003:4.425	non ego cum Danais Troianam exscindere gentem
urn:cts:latinLit:phi0690.phi003:4.426	Aulide iuravi, classemve ad Pergama misi,
urn:cts:latinLit:phi0690.phi003:4.427	nec patris Anchisae cineres Manisve revelli,
urn:cts:latinLit:phi0690.phi003:4.428	cur mea dicta neget duras demittere in auris.
urn:cts:latinLit:phi0690.phi003:4.429	Quo ruit? Extremum hoc miserae det munus amanti:
urn:cts:latinLit:phi0690.phi003:4.430	exspectet facilemque fugam ventosque ferentis.
urn:cts:latinLit:phi0690.phi003:4.431	Non iam coniugium antiquum, quod prodidit, oro,
urn:cts:latinLit:phi0690.phi003:4.432	nec pulchro ut Latio careat regnumque relinquat:
urn:cts:latinLit:phi0690.phi003:4.433	tempus inane peto, requiem spatiumque furori,
urn:cts:latinLit:phi0690.phi003:4.434	dum mea me victam doceat fortuna dolere.
urn:cts:latinLit:phi0690.phi003:4.435	Extremam hanc oro veniam---miserere sororis---
urn:cts:latinLit:phi0690.phi003:4.436	quam mihi cum dederit, cumulatam morte remittam."
urn:cts:latinLit:phi0690.phi003:4.437	Talibus orabat, talisque miserrima fletus
urn:cts:latinLit:phi0690.phi003:4.438	fertque refertque soror: sed nullis ille movetur
urn:cts:latinLit:phi0690.phi003:4.439	fletibus, aut voces ullas tractabilis audit;
urn:cts:latinLit:phi0690.phi003:4.440	fata obstant, placidasque viri deus obstruit auris.
urn:cts:latinLit:phi0690.phi003:4.441	Ac, velut annoso validam cum robore quercum
urn:cts:latinLit:phi0690.phi003:4.442	Alpini Boreae nunc hinc nunc flatibus illinc
urn:cts:latinLit:phi0690.phi003:4.443	eruere inter se certant; it stridor, et altae
urn:cts:latinLit:phi0690.phi003:4.444	consternunt terram concusso stipite frondes;
urn:cts:latinLit:phi0690.phi003:4.445	ipsa haeret scopulis, et, quantum vertice ad auras
urn:cts:latinLit:phi0690.phi003:4.446	aetherias, tantum radice in Tartara tendit:
urn:cts:latinLit:phi0690.phi003:4.447	haud secus adsiduis hinc atque hinc vocibus heros
urn:cts:latinLit:phi0690.phi003:4.448	tunditur, et magno persentit pectore curas;
urn:cts:latinLit:phi0690.phi003:4.449	mens immota manet; lacrimae volvuntur inanes.
urn:cts:latinLit:phi0690.phi003:4.450	Tum vero infelix fatis exterrita Dido
urn:cts:latinLit:phi0690.phi003:4.451	mortem orat; taedet caeli convexa tueri.
urn:cts:latinLit:phi0690.phi003:4.452	Quo magis inceptum peragat lucemque relinquat,
urn:cts:latinLit:phi0690.phi003:4.453	vidit, turicremis cum dona imponeret aris,
urn:cts:latinLit:phi0690.phi003:4.454	horrendum dictu, latices nigrescere sacros,
urn:cts:latinLit:phi0690.phi003:4.455	fusaque in obscenum se vertere vina cruorem.
urn:cts:latinLit:phi0690.phi003:4.456	Hoc visum nulli, non ipsi effata sorori.
urn:cts:latinLit:phi0690.phi003:4.457	Praeterea fuit in tectis de marmore templum
urn:cts:latinLit:phi0690.phi003:4.458	coniugis antiqui, miro quod honore colebat,
urn:cts:latinLit:phi0690.phi003:4.459	velleribus niveis et festa fronde revinctum:
urn:cts:latinLit:phi0690.phi003:4.460	hinc exaudiri voces et verba vocantis
urn:cts:latinLit:phi0690.phi003:4.461	visa viri, nox cum terras obscura teneret;
urn:cts:latinLit:phi0690.phi003:4.462	solaque culminibus ferali carmine bubo
urn:cts:latinLit:phi0690.phi003:4.463	saepe queri et longas in fletum ducere voces;
urn:cts:latinLit:phi0690.phi003:4.464	multaque praeterea vatum praedicta priorum
urn:cts:latinLit:phi0690.phi003:4.465	terribili monitu horrificant. Agit ipse furentem
urn:cts:latinLit:phi0690.phi003:4.466	in somnis ferus Aeneas; semperque relinqui
urn:cts:latinLit:phi0690.phi003:4.467	sola sibi, semper longam incomitata videtur
urn:cts:latinLit:phi0690.phi003:4.468	ire viam, et Tyrios deserta quaerere terra.
urn:cts:latinLit:phi0690.phi003:4.469	Eumenidum veluti demens videt agmina Pentheus,
urn:cts:latinLit:phi0690.phi003:4.470	et solem geminum et duplicis se ostendere Thebas;
urn:cts:latinLit:phi0690.phi003:4.471	aut Agamemnonius scaenis agitatus Orestes
urn:cts:latinLit:phi0690.phi003:4.472	armatam facibus matrem et serpentibus atris
urn:cts:latinLit:phi0690.phi003:4.473	cum fugit, ultricesque sedent in limine Dirae.
urn:cts:latinLit:phi0690.phi003:4.474	Ergo ubi concepit furias evicta dolore
urn:cts:latinLit:phi0690.phi003:4.475	decrevitque mori, tempus secum ipsa modumque
urn:cts:latinLit:phi0690.phi003:4.476	exigit, et, maestam dictis adgressa sororem,
urn:cts:latinLit:phi0690.phi003:4.477	consilium voltu tegit, ac spem fronte serenat:
urn:cts:latinLit:phi0690.phi003:4.478	"Inveni, germana, viam---gratare sorori---
urn:cts:latinLit:phi0690.phi003:4.479	quae mihi reddat eum, vel eo me solvat amantem.
urn:cts:latinLit:phi0690.phi003:4.480	Oceani finem iuxta solemque cadentem
urn:cts:latinLit:phi0690.phi003:4.481	ultimus Aethiopum locus est, ubi maxumus Atlas
urn:cts:latinLit:phi0690.phi003:4.482	axem humero torquet stellis ardentibus aptum:
urn:cts:latinLit:phi0690.phi003:4.483	hinc mihi Massylae gentis monstrata sacerdos,
urn:cts:latinLit:phi0690.phi003:4.484	Hesperidum templi custos, epulasque draconi
urn:cts:latinLit:phi0690.phi003:4.485	quae dabat, et sacros servabat in arbore ramos,
urn:cts:latinLit:phi0690.phi003:4.486	spargens umida mella soporiferumque papaver.
urn:cts:latinLit:phi0690.phi003:4.487	Haec se carminibus promittit solvere mentes
urn:cts:latinLit:phi0690.phi003:4.488	quas velit, ast aliis duras immittere curas,
urn:cts:latinLit:phi0690.phi003:4.489	sistere aquam fluviis, et vertere sidera retro;
urn:cts:latinLit:phi0690.phi003:4.490	nocturnosque movet Manis: mugire videbis
urn:cts:latinLit:phi0690.phi003:4.491	sub pedibus terram, et descendere montibus ornos.
urn:cts:latinLit:phi0690.phi003:4.492	Testor, cara, deos et te, germana, tuumque
urn:cts:latinLit:phi0690.phi003:4.493	dulce caput, magicas invitam accingier artes.
urn:cts:latinLit:phi0690.phi003:4.494	Tu secreta pyram tecto interiore sub auras
urn:cts:latinLit:phi0690.phi003:4.495	erige, et arma viri, thalamo quae fixa reliquit
urn:cts:latinLit:phi0690.phi003:4.496	impius, exuviasque omnis, lectumque iugalem,
urn:cts:latinLit:phi0690.phi003:4.497	quo perii, superimponas: abolere nefandi
urn:cts:latinLit:phi0690.phi003:4.498	cuncta viri monumenta iuvat, monstratque sacerdos."
urn:cts:latinLit:phi0690.phi003:4.499	Haec effata silet; pallor simul occupat ora.
urn:cts:latinLit:phi0690.phi003:4.500	Non tamen Anna novis praetexere funera sacris
urn:cts:latinLit:phi0690.phi003:4.501	germanam credit, nec tantos mente furores
urn:cts:latinLit:phi0690.phi003:4.502	concipit, aut graviora timet, quam morte Sychaei:
urn:cts:latinLit:phi0690.phi003:4.503	ergo iussa parat.
urn:cts:latinLit:phi0690.phi003:4.504	At regina, pyra penetrali in sede sub auras
urn:cts:latinLit:phi0690.phi003:4.505	erecta ingenti taedis atque ilice secta,
urn:cts:latinLit:phi0690.phi003:4.506	intenditque locum sertis, et fronde coronat
urn:cts:latinLit:phi0690.phi003:4.507	funerea; super exuvias ensemque relictum
urn:cts:latinLit:phi0690.phi003:4.508	effigiemque toro locat, haud ignara futuri.
urn:cts:latinLit:phi0690.phi003:4.509	Stant arae circum, et crines effusa sacerdos
urn:cts:latinLit:phi0690.phi003:4.510	ter centum tonat ore deos, Erebumque Chaosque,
urn:cts:latinLit:phi0690.phi003:4.511	tergeminamque Hecaten, tria virginis ora Dianae.
urn:cts:latinLit:phi0690.phi003:4.512	Sparserat et latices simulatos fontis Averni,
urn:cts:latinLit:phi0690.phi003:4.513	falcibus et messae ad lunam quaeruntur anis
urn:cts:latinLit:phi0690.phi003:4.514	pubentes herbae nigri cum lacte veneni;
urn:cts:latinLit:phi0690.phi003:4.515	quaeritur et nascentis equi de fronte revolsus
urn:cts:latinLit:phi0690.phi003:4.516	et matri praereptus amor.
urn:cts:latinLit:phi0690.phi003:4.517	Ipsa mola manibusque piis altaria iuxta,
urn:cts:latinLit:phi0690.phi003:4.518	unum exuta pedem vinclis, in veste recincta,
urn:cts:latinLit:phi0690.phi003:4.519	testatur moritura deos et conscia fati
urn:cts:latinLit:phi0690.phi003:4.520	sidera; tum, si quod non aequo foedere amantes
urn:cts:latinLit:phi0690.phi003:4.521	curae numen habet iustumque memorque, precatur.
urn:cts:latinLit:phi0690.phi003:4.522	Nox erat, et placidum carpebant fessa soporem
urn:cts:latinLit:phi0690.phi003:4.523	corpora per terras, silvaeque et saeva quierant
urn:cts:latinLit:phi0690.phi003:4.524	aequora: cum medio volvuntur sidera lapsu,
urn:cts:latinLit:phi0690.phi003:4.525	cum tacet omnis ager, pecudes pictaeque volucres,
urn:cts:latinLit:phi0690.phi003:4.526	quaeque lacus late liquidos, quaeque aspera dumis
urn:cts:latinLit:phi0690.phi003:4.527	rura tenent, somno positae sub nocte silenti
urn:cts:latinLit:phi0690.phi003:4.528	[lenibant curas, et corda oblita laborum].
urn:cts:latinLit:phi0690.phi003:4.529	At non infelix animi Phoenissa, nec umquam
urn:cts:latinLit:phi0690.phi003:4.530	Solvitur in somnos, oculisve aut pectore noctem
urn:cts:latinLit:phi0690.phi003:4.531	accipit: ingeminant curae, rursusque resurgens
urn:cts:latinLit:phi0690.phi003:4.532	saevit amor, magnoque irarum fluctuat aestu.
urn:cts:latinLit:phi0690.phi003:4.533	Sic adeo insistit, secumque ita corde volutat:
urn:cts:latinLit:phi0690.phi003:4.534	"En, quid ago? Rursusne procos inrisa priores
urn:cts:latinLit:phi0690.phi003:4.535	experiar, Nomadumque petam conubia supplex,
urn:cts:latinLit:phi0690.phi003:4.536	quos ego sim totiens iam dedignata maritos?
urn:cts:latinLit:phi0690.phi003:4.537	Iliacas igitur classes atque ultima Teucrum
urn:cts:latinLit:phi0690.phi003:4.538	iussa sequar? Quiane auxilio iuvat ante levatos,
urn:cts:latinLit:phi0690.phi003:4.539	et bene apud memores veteris stat gratia facti?
urn:cts:latinLit:phi0690.phi003:4.540	Quis me autem, fac velle, sinet, ratibusve superbis
urn:cts:latinLit:phi0690.phi003:4.541	invisam accipiet? Nescis heu, perdita, necdum
urn:cts:latinLit:phi0690.phi003:4.542	Laomedonteae sentis periuria gentis?
urn:cts:latinLit:phi0690.phi003:4.543	Quid tum, sola fuga nautas comitabor ovantes,
urn:cts:latinLit:phi0690.phi003:4.544	an Tyriis omnique manu stipata meorum
urn:cts:latinLit:phi0690.phi003:4.545	inferar, et, quos Sidonia vix urbe revelli,
urn:cts:latinLit:phi0690.phi003:4.546	rursus agam pelago, et ventis dare vela iubebo?
urn:cts:latinLit:phi0690.phi003:4.547	Quin morere, ut merita es, ferroque averte dolorem.
urn:cts:latinLit:phi0690.phi003:4.548	Tu lacrimis evicta meis, tu prima furentem
urn:cts:latinLit:phi0690.phi003:4.549	his, germana, malis oneras atque obicis hosti.
urn:cts:latinLit:phi0690.phi003:4.550	Non licuit thalami expertem sine crimine vitam
urn:cts:latinLit:phi0690.phi003:4.551	degere, more ferae, tales nec tangere curas!
urn:cts:latinLit:phi0690.phi003:4.552	Non servata fides cineri promissa Sychaeo!"
urn:cts:latinLit:phi0690.phi003:4.553	Tantos illa suo rumpebat pectore questus.
urn:cts:latinLit:phi0690.phi003:4.554	Aeneas celsa in puppi, iam certus eundi,
urn:cts:latinLit:phi0690.phi003:4.555	carpebat somnos, rebus iam rite paratis.
urn:cts:latinLit:phi0690.phi003:4.556	Huic se forma dei voltu redeuntis eodem
urn:cts:latinLit:phi0690.phi003:4.557	obtulit in somnis, rursusque ita visa monere est---
urn:cts:latinLit:phi0690.phi003:4.558	omnia Mercurio similis, vocemque coloremque
urn:cts:latinLit:phi0690.phi003:4.559	et crinis flavos et membra decora iuventa:
urn:cts:latinLit:phi0690.phi003:4.560	"Nate dea, potes hoc sub casu ducere somnos,
urn:cts:latinLit:phi0690.phi003:4.561	nec, quae te circum stent deinde pericula, cernis,
urn:cts:latinLit:phi0690.phi003:4.562	demens, nec Zephyros audis spirare secundos?
urn:cts:latinLit:phi0690.phi003:4.563	Illa dolos dirumque nefas in pectore versat,
urn:cts:latinLit:phi0690.phi003:4.564	certa mori, varioque irarum fluctuat aestu.
urn:cts:latinLit:phi0690.phi003:4.565	Non fugis hinc praeceps, dum praecipitare potestas?
urn:cts:latinLit:phi0690.phi003:4.566	Iam mare turbari trabibus, saevasque videbis
urn:cts:latinLit:phi0690.phi003:4.567	conlucere faces, iam fervere litora flammis,
urn:cts:latinLit:phi0690.phi003:4.568	si te his attigerit terris Aurora morantem.
urn:cts:latinLit:phi0690.phi003:4.569	Heia age, rumpe moras. Varium et mutabile semper
urn:cts:latinLit:phi0690.phi003:4.570	femina." Sic fatus, nocti se immiscuit atrae.
urn:cts:latinLit:phi0690.phi003:4.571	Tum vero Aeneas, subitis exterritus umbris,
urn:cts:latinLit:phi0690.phi003:4.572	corripit e somno corpus, sociosque fatigat:
urn:cts:latinLit:phi0690.phi003:4.573	"Praecipites vigilate, viri, et considite transtris;
urn:cts:latinLit:phi0690.phi003:4.574	solvite vela citi. Deus aethere missus ab alto
urn:cts:latinLit:phi0690.phi003:4.575	festinare fugam tortosque incidere funes
urn:cts:latinLit:phi0690.phi003:4.576	ecce iterum stimulat. Sequimur te, sancte deorum,
urn:cts:latinLit:phi0690.phi003:4.577	quisquis es, imperioque iterum paremus ovantes.
urn:cts:latinLit:phi0690.phi003:4.578	Adsis o placidusque iuves, et sidera caelo
urn:cts:latinLit:phi0690.phi003:4.579	dextra feras." Dixit, vaginaque eripit ensem
urn:cts:latinLit:phi0690.phi003:4.580	fulmineum, strictoque ferit retinacula ferro.
urn:cts:latinLit:phi0690.phi003:4.581	Idem omnes simul ardor habet, rapiuntque ruuntque;
urn:cts:latinLit:phi0690.phi003:4.582	litora deseruere; latet sub classibus aequor;
urn:cts:latinLit:phi0690.phi003:4.583	adnixi torquent spumas et caerula verrunt.
urn:cts:latinLit:phi0690.phi003:4.584	Et iam prima novo spargebat lumine terras
urn:cts:latinLit:phi0690.phi003:4.585	Tithoni croceum linquens Aurora cubile.
urn:cts:latinLit:phi0690.phi003:4.586	Regina e speculis ut primum albescere lucem
urn:cts:latinLit:phi0690.phi003:4.587	vidit, et aequatis classem procedere velis,
urn:cts:latinLit:phi0690.phi003:4.588	litoraque et vacuos sensit sine remige portus,
urn:cts:latinLit:phi0690.phi003:4.589	terque quaterque manu pectus percussa decorum,
urn:cts:latinLit:phi0690.phi003:4.590	flaventesque abscissa comas, "Pro Iuppiter, ibit
urn:cts:latinLit:phi0690.phi003:4.591	hic" ait "et nostris inluserit advena regnis?
urn:cts:latinLit:phi0690.phi003:4.592	Non arma expedient, totaque ex urbe sequentur,
urn:cts:latinLit:phi0690.phi003:4.593	deripientque rates alii navalibus? Ite,
urn:cts:latinLit:phi0690.phi003:4.594	ferte citi flammas, date vela, impellite remos!---
urn:cts:latinLit:phi0690.phi003:4.595	Quid loquor, aut ubi sum? Quae mentem insania mutat?
urn:cts:latinLit:phi0690.phi003:4.596	Infelix Dido, nunc te facta impia tangunt.
urn:cts:latinLit:phi0690.phi003:4.597	Tum decuit, cum sceptra dabas.---En dextra fidesque,
urn:cts:latinLit:phi0690.phi003:4.598	quem secum patrios aiunt portare Penates,
urn:cts:latinLit:phi0690.phi003:4.599	quem subiisse umeris confectum aetate parentem!
urn:cts:latinLit:phi0690.phi003:4.600	Non potui abreptum divellere corpus, et undis
urn:cts:latinLit:phi0690.phi003:4.601	spargere? Non socios, non ipsum absumere ferro
urn:cts:latinLit:phi0690.phi003:4.602	Ascanium, patriisque epulandum ponere mensis?---
urn:cts:latinLit:phi0690.phi003:4.603	Verum anceps pugnae fuerat fortuna:---fuisset.
urn:cts:latinLit:phi0690.phi003:4.604	Quem metui moritura? Faces in castra tulissem,
urn:cts:latinLit:phi0690.phi003:4.605	implessemque foros flammis, natumque patremque
urn:cts:latinLit:phi0690.phi003:4.606	cum genere extinxem, memet super ipsa dedissem.
urn:cts:latinLit:phi0690.phi003:4.607	"Sol, qui terrarum flammis opera omnia lustras,
urn:cts:latinLit:phi0690.phi003:4.608	tuque harum interpres curarum et conscia Iuno,
urn:cts:latinLit:phi0690.phi003:4.609	nocturnisque Hecate triviis ululata per urbes,
urn:cts:latinLit:phi0690.phi003:4.610	et Dirae ultrices, et di morientis Elissae,
urn:cts:latinLit:phi0690.phi003:4.611	accipite haec, meritumque malis advertite numen,
urn:cts:latinLit:phi0690.phi003:4.612	et nostras audite preces. Si tangere portus
urn:cts:latinLit:phi0690.phi003:4.613	infandum caput ac terris adnare necesse est,
urn:cts:latinLit:phi0690.phi003:4.614	et sic fata Iovis poscunt, hic terminus haeret:
urn:cts:latinLit:phi0690.phi003:4.615	at bello audacis populi vexatus et armis,
urn:cts:latinLit:phi0690.phi003:4.616	finibus extorris, complexu avulsus Iuli,
urn:cts:latinLit:phi0690.phi003:4.617	auxilium imploret, videatque indigna suorum
urn:cts:latinLit:phi0690.phi003:4.618	funera; nec, cum se sub leges pacis iniquae
urn:cts:latinLit:phi0690.phi003:4.619	tradiderit, regno aut optata luce fruatur,
urn:cts:latinLit:phi0690.phi003:4.620	sed cadat ante diem, mediaque inhumatus harena.
urn:cts:latinLit:phi0690.phi003:4.621	Haec precor, hanc vocem extremam cum sanguine fundo.
urn:cts:latinLit:phi0690.phi003:4.622	Tum vos, o Tyrii, stirpem et genus omne futurum
urn:cts:latinLit:phi0690.phi003:4.623	exercete odiis, cinerique haec mittite nostro
urn:cts:latinLit:phi0690.phi003:4.624	munera. Nullus amor populis, nec foedera sunto.
urn:cts:latinLit:phi0690.phi003:4.625	Exoriare aliquis nostris ex ossibus ultor,
urn:cts:latinLit:phi0690.phi003:4.626	qui face Dardanios ferroque sequare colonos,
urn:cts:latinLit:phi0690.phi003:4.627	nunc, olim, quocumque dabunt se tempore vires.
urn:cts:latinLit:phi0690.phi003:4.628	Litora litoribus contraria, fluctibus undas
urn:cts:latinLit:phi0690.phi003:4.629	imprecor, arma armis; pugnent ipsique nepotesque."
urn:cts:latinLit:phi0690.phi003:4.630	Haec ait, et partis animum versabat in omnis,
urn:cts:latinLit:phi0690.phi003:4.631	invisam quaerens quam primum abrumpere lucem.
urn:cts:latinLit:phi0690.phi003:4.632	Tum breviter Barcen nutricem adfata Sychaei;
urn:cts:latinLit:phi0690.phi003:4.633	namque suam patria antiqua cinis ater habebat:
urn:cts:latinLit:phi0690.phi003:4.634	"Annam cara mihi nutrix huc siste sororem;
urn:cts:latinLit:phi0690.phi003:4.635	dic corpus properet fluviali spargere lympha,
urn:cts:latinLit:phi0690.phi003:4.636	et pecudes secum et monstrata piacula ducat:
urn:cts:latinLit:phi0690.phi003:4.637	sic veniat; tuque ipsa pia tege tempora vitta.
urn:cts:latinLit:phi0690.phi003:4.638	Sacra Iovi Stygio, quae rite incepta paravi,
urn:cts:latinLit:phi0690.phi003:4.639	perficere est animus, finemque imponere curis,
urn:cts:latinLit:phi0690.phi003:4.640	Dardaniique rogum capitis permittere flammae."
urn:cts:latinLit:phi0690.phi003:4.641	Sic ait: illa gradum studio celerabat anili.
urn:cts:latinLit:phi0690.phi003:4.642	At trepida, et coeptis immanibus effera Dido,
urn:cts:latinLit:phi0690.phi003:4.643	sanguineam volvens aciem, maculisque trementis
urn:cts:latinLit:phi0690.phi003:4.644	interfusa genas, et pallida morte futura,
urn:cts:latinLit:phi0690.phi003:4.645	interiora domus inrumpit limina, et altos
urn:cts:latinLit:phi0690.phi003:4.646	conscendit furibunda rogos, ensemque recludit
urn:cts:latinLit:phi0690.phi003:4.647	Dardanium, non hos quaesitum munus in usus.
urn:cts:latinLit:phi0690.phi003:4.648	Hic, postquam Iliacas vestes notumque cubile
urn:cts:latinLit:phi0690.phi003:4.649	conspexit, paulum lacrimis et mente morata,
urn:cts:latinLit:phi0690.phi003:4.650	incubuitque toro, dixitque novissima verba:
urn:cts:latinLit:phi0690.phi003:4.651	"Dulces exuviae, dum fata deusque sinebant,
urn:cts:latinLit:phi0690.phi003:4.652	accipite hanc animam, meque his exsolvite curis.
urn:cts:latinLit:phi0690.phi003:4.653	Vixi, et, quem dederat cursum fortuna, peregi,
urn:cts:latinLit:phi0690.phi003:4.654	et nunc magna mei sub terras ibit imago.
urn:cts:latinLit:phi0690.phi003:4.655	Urbem praeclaram statui; mea moenia vidi;
urn:cts:latinLit:phi0690.phi003:4.656	ulta virum, poenas inimico a fratre recepi;
urn:cts:latinLit:phi0690.phi003:4.657	felix, heu nimium felix, si litora tantum
urn:cts:latinLit:phi0690.phi003:4.658	numquam Dardaniae tetigissent nostra carinae!"
urn:cts:latinLit:phi0690.phi003:4.659	Dixit, et, os impressa toro, "Moriemur inultae,
urn:cts:latinLit:phi0690.phi003:4.660	sed moriamur" ait. "Sic, sic iuvat ire sub umbras:
urn:cts:latinLit:phi0690.phi003:4.661	Hauriat hunc oculis ignem crudelis ab alto
urn:cts:latinLit:phi0690.phi003:4.662	Dardanus, et nostrae secum ferat omina mortis."
urn:cts:latinLit:phi0690.phi003:4.663	Dixerat; atque illam media inter talia ferro
urn:cts:latinLit:phi0690.phi003:4.664	conlapsam aspiciunt comites, ensemque cruore
urn:cts:latinLit:phi0690.phi003:4.665	spumantem, sparsasque manus. It clamor ad alta
urn:cts:latinLit:phi0690.phi003:4.666	atria; concussam bacchatur Fama per urbem.
urn:cts:latinLit:phi0690.phi003:4.667	Lamentis gemituque et femineo ululatu
urn:cts:latinLit:phi0690.phi003:4.668	tecta fremunt; resonat magnis plangoribus aether,
urn:cts:latinLit:phi0690.phi003:4.669	non aliter, quam si immissis ruat hostibus omnis
urn:cts:latinLit:phi0690.phi003:4.670	Karthago aut antiqua Tyros, flammaeque furentes
urn:cts:latinLit:phi0690.phi003:4.671	culmina perque hominum volvantur perque deorum.
urn:cts:latinLit:phi0690.phi003:4.672	Audiit exanimis, trepidoque exterrita cursu
urn:cts:latinLit:phi0690.phi003:4.673	unguibus ora soror foedans et pectora pugnis
urn:cts:latinLit:phi0690.phi003:4.674	per medios ruit, ac morientem nomine clamat:
urn:cts:latinLit:phi0690.phi003:4.675	"Hoc illud, germana, fuit? Me fraude petebas?
urn:cts:latinLit:phi0690.phi003:4.676	Hoc rogus iste mihi, hoc ignes araeque parabant?
urn:cts:latinLit:phi0690.phi003:4.677	Quid primum deserta querar? Comitemne sororem
urn:cts:latinLit:phi0690.phi003:4.678	sprevisti moriens? Eadem me ad fata vocasses:
urn:cts:latinLit:phi0690.phi003:4.679	idem ambas ferro dolor, atque eadem hora tulisset.
urn:cts:latinLit:phi0690.phi003:4.680	His etiam struxi manibus, patriosque vocavi
urn:cts:latinLit:phi0690.phi003:4.681	voce deos, sic te ut posita crudelis abessem?
urn:cts:latinLit:phi0690.phi003:4.682	Exstinxti te meque, soror, populumque patresque
urn:cts:latinLit:phi0690.phi003:4.683	Sidonios urbemque tuam. Date volnera lymphis
urn:cts:latinLit:phi0690.phi003:4.684	abluam, et, extremus si quis super halitus errat,
urn:cts:latinLit:phi0690.phi003:4.685	ore legam." Sic fata, gradus evaserat altos,
urn:cts:latinLit:phi0690.phi003:4.686	semianimemque sinu germanam amplexa fovebat
urn:cts:latinLit:phi0690.phi003:4.687	cum gemitu, atque atros siccabat veste cruores.
urn:cts:latinLit:phi0690.phi003:4.688	Illa, graves oculos conata attollere, rursus
urn:cts:latinLit:phi0690.phi003:4.689	deficit; infixum stridit sub pectore vulnus.
urn:cts:latinLit:phi0690.phi003:4.690	Ter sese attollens cubitoque adnixa levavit;
urn:cts:latinLit:phi0690.phi003:4.691	ter revoluta toro est, oculisque errantibus alto
urn:cts:latinLit:phi0690.phi003:4.692	quaesivit caelo lucem, ingemuitque reperta.
urn:cts:latinLit:phi0690.phi003:4.693	Tum Iuno omnipotens, longum miserata dolorem
urn:cts:latinLit:phi0690.phi003:4.694	difficilisque obitus, Irim demisit Olympo,
urn:cts:latinLit:phi0690.phi003:4.695	quae luctantem animam nexosque resolveret artus.
urn:cts:latinLit:phi0690.phi003:4.696	Nam quia nec fato, merita nec morte peribat,
urn:cts:latinLit:phi0690.phi003:4.697	sed misera ante diem, subitoque accensa furore,
urn:cts:latinLit:phi0690.phi003:4.698	nondum illi flavum Proserpina vertice crinem
urn:cts:latinLit:phi0690.phi003:4.699	abstulerat, Stygioque caput damnaverat Orco.
urn:cts:latinLit:phi0690.phi003:4.700	Ergo Iris croceis per caelum roscida pennis,
urn:cts:latinLit:phi0690.phi003:4.701	mille trahens varios adverso sole colores,
urn:cts:latinLit:phi0690.phi003:4.702	devolat, et supra caput adstitit: "Hunc ego Diti
urn:cts:latinLit:phi0690.phi003:4.703	sacrum iussa fero, teque isto corpore solvo."
urn:cts:latinLit:phi0690.phi003:4.704	Sic ait, et dextra crinem secat: omnis et una
urn:cts:latinLit:phi0690.phi003:4.705	dilapsus calor, atque in ventos vita recessit.

urn:cts:latinLit:phi0690.phi003:5.1	Interea medium Aeneas iam classe tenebat
urn:cts:latinLit:phi0690.phi003:5.2	certus iter, fluctusque atros Aquilone secabat,
urn:cts:latinLit:phi0690.phi003:5.3	moenia respiciens, quae iam infelicis Elissae
urn:cts:latinLit:phi0690.phi003:5.4	conlucent flammis. Quae tantum accenderit ignem,
urn:cts:latinLit:phi0690.phi003:5.5	causa latet; duri magno sed amore dolores
urn:cts:latinLit:phi0690.phi003:5.6	polluto, notumque, furens quid femina possit,
urn:cts:latinLit:phi0690.phi003:5.7	triste per augurium Teucrorum pectora ducunt.
urn:cts:latinLit:phi0690.phi003:5.8	Ut pelagus tenuere rates, nec iam amplius ulla
urn:cts:latinLit:phi0690.phi003:5.9	occurrit tellus, maria undique et undique caelum,
urn:cts:latinLit:phi0690.phi003:5.10	olli caeruleus supra caput adstitit imber,
urn:cts:latinLit:phi0690.phi003:5.11	noctem hiememque ferens, et inhorruit unda tenebris.
urn:cts:latinLit:phi0690.phi003:5.12	Ipse gubernator puppi Palinurus ab alta:
urn:cts:latinLit:phi0690.phi003:5.13	"Heu! quianam tanti cinxerunt aethera nimbi?
urn:cts:latinLit:phi0690.phi003:5.14	Quidve, pater Neptune, paras?" Sic deinde locutus
urn:cts:latinLit:phi0690.phi003:5.15	colligere arma iubet validisque incumbere remis,
urn:cts:latinLit:phi0690.phi003:5.16	obliquatque sinus in ventum, ac talia fatur:
urn:cts:latinLit:phi0690.phi003:5.17	"Magnanime Aenea, non, si mihi Iuppiter auctor
urn:cts:latinLit:phi0690.phi003:5.18	spondeat, hoc sperem Italiam contingere caelo.
urn:cts:latinLit:phi0690.phi003:5.19	Mutati transversa fremunt et vespere ab atro
urn:cts:latinLit:phi0690.phi003:5.20	consurgunt venti, atque in nubem cogitur ar.
urn:cts:latinLit:phi0690.phi003:5.21	Nec nos obniti contra, nec tendere tantum
urn:cts:latinLit:phi0690.phi003:5.22	sufficimus. Superat quoniam Fortuna, sequamur,
urn:cts:latinLit:phi0690.phi003:5.23	quoque vocat, vertamus iter. Nec litora longe
urn:cts:latinLit:phi0690.phi003:5.24	fida reor fraterna Erycis portusque Sicanos,
urn:cts:latinLit:phi0690.phi003:5.25	si modo rite memor servata remetior astra."
urn:cts:latinLit:phi0690.phi003:5.26	Tum pius Aeneas: "Equidem sic poscere ventos
urn:cts:latinLit:phi0690.phi003:5.27	iamdudum et frustra cerno te tendere contra:
urn:cts:latinLit:phi0690.phi003:5.28	Flecte viam velis. An sit mihi gratior ulla,
urn:cts:latinLit:phi0690.phi003:5.29	quove magis fessas optem demittere naves,
urn:cts:latinLit:phi0690.phi003:5.30	quam quae Dardanium tellus mihi servat Acesten,
urn:cts:latinLit:phi0690.phi003:5.31	et patris Anchisae gremio complectitur ossa?"
urn:cts:latinLit:phi0690.phi003:5.32	Haec ubi dicta, petunt portus, et vela secundi
urn:cts:latinLit:phi0690.phi003:5.33	intendunt Zephyri; fertur cita gurgite classis,
urn:cts:latinLit:phi0690.phi003:5.34	et tandem laeti notae advertuntur harenae.
urn:cts:latinLit:phi0690.phi003:5.35	At procul ex celso miratus vertice montis
urn:cts:latinLit:phi0690.phi003:5.36	adventum sociasque rates occurrit Acestes,
urn:cts:latinLit:phi0690.phi003:5.37	horridus in iaculis et pelle Libystidis ursae,
urn:cts:latinLit:phi0690.phi003:5.38	Troa Criniso conceptum flumine mater
urn:cts:latinLit:phi0690.phi003:5.39	quem genuit: veterum non immemor ille parentum
urn:cts:latinLit:phi0690.phi003:5.40	gratatur reduces, et gaza laetus agresti
urn:cts:latinLit:phi0690.phi003:5.41	excipit, ac fessos opibus solatur amicis.
urn:cts:latinLit:phi0690.phi003:5.42	Postera cum primo stellas Oriente fugarat
urn:cts:latinLit:phi0690.phi003:5.43	clara dies, socios in coetum litore ab omni
urn:cts:latinLit:phi0690.phi003:5.44	advocat Aeneas, tumulique ex aggere fatur:
urn:cts:latinLit:phi0690.phi003:5.45	"Dardanidae magni, genus alto a sanguine divom,
urn:cts:latinLit:phi0690.phi003:5.46	annuus exactis completur mensibus orbis,
urn:cts:latinLit:phi0690.phi003:5.47	ex quo reliquias divinique ossa parentis
urn:cts:latinLit:phi0690.phi003:5.48	Condidimus terra maestasque sacravimus aras.
urn:cts:latinLit:phi0690.phi003:5.49	Iamque dies, nisi fallor, adest, quem semper acerbum,
urn:cts:latinLit:phi0690.phi003:5.50	semper honoratum---sic di voluistis---habebo.
urn:cts:latinLit:phi0690.phi003:5.51	Hunc ego Gaetulis agerem si Syrtibus exsul,
urn:cts:latinLit:phi0690.phi003:5.52	Argolicove mari deprensus et urbe Mycenae;
urn:cts:latinLit:phi0690.phi003:5.53	annua vota tamen sollemnisque ordine pompas
urn:cts:latinLit:phi0690.phi003:5.54	exsequerer, strueremque suis altaria donis.
urn:cts:latinLit:phi0690.phi003:5.55	Nunc ultro ad cineres ipsius et ossa parentis,
urn:cts:latinLit:phi0690.phi003:5.56	haud equidem sine mente, reor, sine numine divom,
urn:cts:latinLit:phi0690.phi003:5.57	adsumus et portus delati intramus amicos.
urn:cts:latinLit:phi0690.phi003:5.58	Ergo agite, et laetum cuncti celebremus honorem;
urn:cts:latinLit:phi0690.phi003:5.59	poscamus ventos; atque haec me sacra quotannis
urn:cts:latinLit:phi0690.phi003:5.60	urbe velit posita templis sibi ferre dicatis.
urn:cts:latinLit:phi0690.phi003:5.61	Bina boum vobis Troia generatus Acestes
urn:cts:latinLit:phi0690.phi003:5.62	dat numero capita in naves; adhibete Penates
urn:cts:latinLit:phi0690.phi003:5.63	et patrios epulis et quos colit hospes Acestes.
urn:cts:latinLit:phi0690.phi003:5.64	Praeterea, si nona diem mortalibus almum
urn:cts:latinLit:phi0690.phi003:5.65	Aurora extulerit radiisque retexerit orbem,
urn:cts:latinLit:phi0690.phi003:5.66	prima citae Teucris ponam certamina classis;
urn:cts:latinLit:phi0690.phi003:5.67	quique pedum cursu valet, et qui viribus audax
urn:cts:latinLit:phi0690.phi003:5.68	aut iaculo incedit melior levibusque sagittis,
urn:cts:latinLit:phi0690.phi003:5.69	seu crudo fidit pugnam committere caestu,
urn:cts:latinLit:phi0690.phi003:5.70	cuncti adsint, meritaeque exspectent praemia palmae.
urn:cts:latinLit:phi0690.phi003:5.71	Ore favete omnes, et cingite tempora ramis."
urn:cts:latinLit:phi0690.phi003:5.72	Sic fatus, velat materna tempora myrto;
urn:cts:latinLit:phi0690.phi003:5.73	hoc Elymus facit, hoc aevi maturus Acestes,
urn:cts:latinLit:phi0690.phi003:5.74	hoc puer Ascanius, sequitur quos cetera pubes.
urn:cts:latinLit:phi0690.phi003:5.75	Ille e concilio multis cum milibus ibat
urn:cts:latinLit:phi0690.phi003:5.76	ad tumulum, magna medius comitante caterva.
urn:cts:latinLit:phi0690.phi003:5.77	Hic duo rite mero libans carchesia Baccho
urn:cts:latinLit:phi0690.phi003:5.78	fundit humi, duo lacte novo, duo sanguine sacro,
urn:cts:latinLit:phi0690.phi003:5.79	purpureosque iacit flores, ac talia fatur:
urn:cts:latinLit:phi0690.phi003:5.80	"Salve, sancte parens: iterum salvete, recepti
urn:cts:latinLit:phi0690.phi003:5.81	nequiquam cineres, animaeque umbraeque paternae.
urn:cts:latinLit:phi0690.phi003:5.82	Non licuit fines Italos fataliaque arva,
urn:cts:latinLit:phi0690.phi003:5.83	nec tecum Ausonium (quicumque est) quaerere Thybrim."
urn:cts:latinLit:phi0690.phi003:5.84	Dixerat haec, adytis cum lubricus anguis ab imis
urn:cts:latinLit:phi0690.phi003:5.85	septem ingens gyros, septena volumina traxit,
urn:cts:latinLit:phi0690.phi003:5.86	amplexus placide tumulum lapsusque per aras,
urn:cts:latinLit:phi0690.phi003:5.87	caeruleae cui terga notae, maculosus et auro
urn:cts:latinLit:phi0690.phi003:5.88	squamam incendebat fulgor, ceu nubibus arcus
urn:cts:latinLit:phi0690.phi003:5.89	mille iacit varios adverso sole colores.
urn:cts:latinLit:phi0690.phi003:5.90	Obstipuit visu Aeneas. Ille agmine longo
urn:cts:latinLit:phi0690.phi003:5.91	tandem inter pateras et levia pocula serpens
urn:cts:latinLit:phi0690.phi003:5.92	libavitque dapes, rursusque innoxius imo
urn:cts:latinLit:phi0690.phi003:5.93	successit tumulo, et depasta altaria liquit.
urn:cts:latinLit:phi0690.phi003:5.94	Hoc magis inceptos genitori instaurat honores,
urn:cts:latinLit:phi0690.phi003:5.95	incertus, geniumne loci famulumne parentis
urn:cts:latinLit:phi0690.phi003:5.96	esse putet: caedit binas de more bidentes,
urn:cts:latinLit:phi0690.phi003:5.97	totque sues, totidem nigrantis terga iuvencos;
urn:cts:latinLit:phi0690.phi003:5.98	vinaque fundebat pateris, animamque vocabat
urn:cts:latinLit:phi0690.phi003:5.99	Anchisae magni Manisque Acheronte remissos.
urn:cts:latinLit:phi0690.phi003:5.100	Nec non et socii, quae cuique est copia, laeti
urn:cts:latinLit:phi0690.phi003:5.101	dona ferunt, onerant aras, mactantque iuvencos;
urn:cts:latinLit:phi0690.phi003:5.102	ordine aena locant alii, fusique per herbam
urn:cts:latinLit:phi0690.phi003:5.103	subiciunt veribus prunas et viscera torrent.
urn:cts:latinLit:phi0690.phi003:5.104	Exspectata dies aderat, nonamque serena
urn:cts:latinLit:phi0690.phi003:5.105	Auroram Phaethontis equi iam luce vehebant,
urn:cts:latinLit:phi0690.phi003:5.106	famaque finitimos et clari nomen Acestae
urn:cts:latinLit:phi0690.phi003:5.107	excierat; laeto complerant litora coetu,
urn:cts:latinLit:phi0690.phi003:5.108	visuri Aeneadas, pars et certare parati.
urn:cts:latinLit:phi0690.phi003:5.109	Munera principio ante oculos circoque locantur
urn:cts:latinLit:phi0690.phi003:5.110	in medio, sacri tripodes viridesque coronae,
urn:cts:latinLit:phi0690.phi003:5.111	et palmae pretium victoribus, armaque et ostro
urn:cts:latinLit:phi0690.phi003:5.112	perfusae vestes, argenti aurique talenta;
urn:cts:latinLit:phi0690.phi003:5.113	et tuba commissos medio canit aggere ludos.
urn:cts:latinLit:phi0690.phi003:5.114	Prima pares ineunt gravibus certamina remis
urn:cts:latinLit:phi0690.phi003:5.115	quattuor ex omni delectae classe carinae.
urn:cts:latinLit:phi0690.phi003:5.116	Velocem Mnestheus agit acri remige Pristim,
urn:cts:latinLit:phi0690.phi003:5.117	mox Italus Mnestheus, genus a quo nomine Memmi;
urn:cts:latinLit:phi0690.phi003:5.118	ingentemque Gyas ingenti mole Chimaeram,
urn:cts:latinLit:phi0690.phi003:5.119	urbis opus, triplici pubes quam Dardana versu
urn:cts:latinLit:phi0690.phi003:5.120	impellunt, terno consurgunt ordine remi;
urn:cts:latinLit:phi0690.phi003:5.121	Sergestusque, domus tenet a quo Sergia nomen,
urn:cts:latinLit:phi0690.phi003:5.122	Centauro invehitur magna, Scyllaque Cloanthus
urn:cts:latinLit:phi0690.phi003:5.123	caerulea, genus unde tibi, Romane Cluenti.
urn:cts:latinLit:phi0690.phi003:5.124	Est procul in pelago saxum spumantia contra
urn:cts:latinLit:phi0690.phi003:5.125	litora, quod tumidis submersum tunditur olim
urn:cts:latinLit:phi0690.phi003:5.126	fluctibus, hiberni condunt ubi sidera cori;
urn:cts:latinLit:phi0690.phi003:5.127	tranquillo silet, immotaque attollitur unda
urn:cts:latinLit:phi0690.phi003:5.128	campus, et apricis statio gratissima mergis.
urn:cts:latinLit:phi0690.phi003:5.129	Hic viridem Aeneas frondenti ex ilice metam
urn:cts:latinLit:phi0690.phi003:5.130	constituit signum nautis pater, unde reverti
urn:cts:latinLit:phi0690.phi003:5.131	scirent, et longos ubi circumflectere cursus.
urn:cts:latinLit:phi0690.phi003:5.132	Tum loca sorte legunt, ipsique in puppibus auro
urn:cts:latinLit:phi0690.phi003:5.133	ductores longe effulgent ostroque decori;
urn:cts:latinLit:phi0690.phi003:5.134	cetera populea velatur fronde iuventus,
urn:cts:latinLit:phi0690.phi003:5.135	nudatosque umeros oleo perfilsa nitescit.
urn:cts:latinLit:phi0690.phi003:5.136	Considunt transtris, intentaque brachia remis;
urn:cts:latinLit:phi0690.phi003:5.137	intenti exspectant signum, exsultantiaque haurit
urn:cts:latinLit:phi0690.phi003:5.138	corda pavor pulsans, laudumque arrecta cupido.
urn:cts:latinLit:phi0690.phi003:5.139	Inde, ubi clara dedit sonitum tuba, finibus omnes,
urn:cts:latinLit:phi0690.phi003:5.140	haud mora, prosiluere suis; ferit aethera clamor
urn:cts:latinLit:phi0690.phi003:5.141	nauticus, adductis spumant freta versa lacertis.
urn:cts:latinLit:phi0690.phi003:5.142	Infindunt pariter sulcos, totumque dehiscit
urn:cts:latinLit:phi0690.phi003:5.143	convulsum remis rostrisque tridentibus aequor.
urn:cts:latinLit:phi0690.phi003:5.144	Non tam praecipites biiugo certamine campum
urn:cts:latinLit:phi0690.phi003:5.145	corripuere, ruuntque effusi carcere currus,
urn:cts:latinLit:phi0690.phi003:5.146	nec sic immissis aurigae undantia lora
urn:cts:latinLit:phi0690.phi003:5.147	concussere iugis pronique in verbera pendent.
urn:cts:latinLit:phi0690.phi003:5.148	Tum plausu fremituque virum studiisque faventum
urn:cts:latinLit:phi0690.phi003:5.149	consonat omne nemus, vocemque inclusa volutant
urn:cts:latinLit:phi0690.phi003:5.150	litora, pulsati colles clamore resultant.
urn:cts:latinLit:phi0690.phi003:5.151	Effugit ante alios primisque elabitur undis
urn:cts:latinLit:phi0690.phi003:5.152	turbam inter fremitumque Gyas; quem deinde Cloanthus
urn:cts:latinLit:phi0690.phi003:5.153	consequitur, melior remis, sed pondere pinus
urn:cts:latinLit:phi0690.phi003:5.154	tarda tenet. Post hos aequo discrimine Pristis
urn:cts:latinLit:phi0690.phi003:5.155	Centaurusque locum tendunt superare priorem;
urn:cts:latinLit:phi0690.phi003:5.156	et nunc Pristis habet, nunc victam praeterit ingens
urn:cts:latinLit:phi0690.phi003:5.157	Centaurus, nunc una ambae iunctisque feruntur
urn:cts:latinLit:phi0690.phi003:5.158	frontibus, et longa sulcant vada salsa carina.
urn:cts:latinLit:phi0690.phi003:5.159	Iamque propinquabant scopulo metamque tenebant,
urn:cts:latinLit:phi0690.phi003:5.160	cum princeps medioque Gyas in gurgite victor
urn:cts:latinLit:phi0690.phi003:5.161	rectorem navis compellat voce Menoeten:
urn:cts:latinLit:phi0690.phi003:5.162	"Quo tantum mihi dexter abis? Huc dirige gressum;
urn:cts:latinLit:phi0690.phi003:5.163	litus ama, et laevas stringat sine palmula cautes;
urn:cts:latinLit:phi0690.phi003:5.164	altum alii teneant." Dixit; sed caeca Menoetes
urn:cts:latinLit:phi0690.phi003:5.165	saxa timens proram pelagi detorquet ad undas.
urn:cts:latinLit:phi0690.phi003:5.166	"Quo diversus abis?" iterum "Pete saxa, Menoete!"
urn:cts:latinLit:phi0690.phi003:5.167	cum clamore Gyas revocabat; et ecce Cloanthum
urn:cts:latinLit:phi0690.phi003:5.168	respicit instantem tergo, et propiora tenentem.
urn:cts:latinLit:phi0690.phi003:5.169	Ille inter navemque Gyae scopulosque sonantes
urn:cts:latinLit:phi0690.phi003:5.170	radit iter laevum interior, subitoque priorem
urn:cts:latinLit:phi0690.phi003:5.171	praeterit, et metis tenet aequora tuta relictis.
urn:cts:latinLit:phi0690.phi003:5.172	Tum vero exarsit iuveni dolor ossibus ingens,
urn:cts:latinLit:phi0690.phi003:5.173	nec lacrimis caruere genae, segnemque Menoeten,
urn:cts:latinLit:phi0690.phi003:5.174	oblitus decorisque sui sociumque salutis,
urn:cts:latinLit:phi0690.phi003:5.175	in mare praecipitem puppi deturbat ab alta;
urn:cts:latinLit:phi0690.phi003:5.176	ipse gubernaclo rector subit, ipse magister,
urn:cts:latinLit:phi0690.phi003:5.177	hortaturque viros, clavumque ad litora torquet.
urn:cts:latinLit:phi0690.phi003:5.178	At gravis, ut fundo vix tandem redditus imo est,
urn:cts:latinLit:phi0690.phi003:5.179	iam senior madidaque fluens in veste Menoetes
urn:cts:latinLit:phi0690.phi003:5.180	summa petit scopuli siccaque in rupe resedit.
urn:cts:latinLit:phi0690.phi003:5.181	Ilium et labentem Teucri et risere natantem,
urn:cts:latinLit:phi0690.phi003:5.182	et salsos rident revomentem pectore fluctus.
urn:cts:latinLit:phi0690.phi003:5.183	Hic laeta extremis spes est accensa duobus,
urn:cts:latinLit:phi0690.phi003:5.184	Sergesto Mnestheique, Gyan superare morantem.
urn:cts:latinLit:phi0690.phi003:5.185	Sergestus capit ante locum scopuloque propinquat,
urn:cts:latinLit:phi0690.phi003:5.186	nec tota tamen ille prior praeeunte carina;
urn:cts:latinLit:phi0690.phi003:5.187	parte prior, partem rostro premit aemula Pristis.
urn:cts:latinLit:phi0690.phi003:5.188	At media socios incedens nave per ipsos
urn:cts:latinLit:phi0690.phi003:5.189	hortatur Mnestheus: "Nunc, nunc insurgite remis,
urn:cts:latinLit:phi0690.phi003:5.190	Hectorei socii, Troiae quos sorte suprema
urn:cts:latinLit:phi0690.phi003:5.191	delegi comites; nunc illas promite vires,
urn:cts:latinLit:phi0690.phi003:5.192	nunc animos, quibus in Gaetulis Syrtibus usi,
urn:cts:latinLit:phi0690.phi003:5.193	Ionioque mari Maleaeque sequacibus undis.
urn:cts:latinLit:phi0690.phi003:5.194	Non iam prima peto Mnestheus, neque vincere certo;
urn:cts:latinLit:phi0690.phi003:5.195	quamquam O!---sed superent, quibus hoc, Neptune, dedisti;
urn:cts:latinLit:phi0690.phi003:5.196	extremos pudeat rediisse; hoc vincite, cives,
urn:cts:latinLit:phi0690.phi003:5.197	et prohibete nefas." Olli certamine summo
urn:cts:latinLit:phi0690.phi003:5.198	procumbunt; vastis tremit ictibus aerea puppis,
urn:cts:latinLit:phi0690.phi003:5.199	subtrahiturque solum; tum creber anhelitus artus
urn:cts:latinLit:phi0690.phi003:5.200	aridaque ora quatit, sudor fluit undique rivis.
urn:cts:latinLit:phi0690.phi003:5.201	 Attulit ipse viris optatum casus honorem.
urn:cts:latinLit:phi0690.phi003:5.202	Namque furens animi dum proram ad saxa suburguet
urn:cts:latinLit:phi0690.phi003:5.203	interior, spatioque subit Sergestus iniquo,
urn:cts:latinLit:phi0690.phi003:5.204	infelix saxis in procurrentibus haesit.
urn:cts:latinLit:phi0690.phi003:5.205	Concussae cautes, et acuto in murice remi
urn:cts:latinLit:phi0690.phi003:5.206	obnixi crepuere, inlisaque prora pependit.
urn:cts:latinLit:phi0690.phi003:5.207	Consurgunt nautae et magno clamore morantur,
urn:cts:latinLit:phi0690.phi003:5.208	ferratasque trudes et acuta cuspide contos
urn:cts:latinLit:phi0690.phi003:5.209	expediunt, fractosque legunt in gurgite remos.
urn:cts:latinLit:phi0690.phi003:5.210	 At laetus Mnestheus successuque acrior ipso
urn:cts:latinLit:phi0690.phi003:5.211	agmine remorum celeri ventisque vocatis
urn:cts:latinLit:phi0690.phi003:5.212	prona petit maria et pelago decurrit aperto.
urn:cts:latinLit:phi0690.phi003:5.213	Qualis spelunca subito commota columba,
urn:cts:latinLit:phi0690.phi003:5.214	cui domus et dulces latebroso in pumice nidi,
urn:cts:latinLit:phi0690.phi003:5.215	fertur in ana volans, plausumque exterrita pennis
urn:cts:latinLit:phi0690.phi003:5.216	dat tecto ingentem, mox aere lapsa quieto
urn:cts:latinLit:phi0690.phi003:5.217	radit iter liquidum, celeres neque commovet alas:
urn:cts:latinLit:phi0690.phi003:5.218	sic Mnestheus, sic ipsa fuga secat ultima Pristis
urn:cts:latinLit:phi0690.phi003:5.219	aequora, sic illam fert impetus ipse volantem.
urn:cts:latinLit:phi0690.phi003:5.220	Et primum in scopulo luctantem deserit alto
urn:cts:latinLit:phi0690.phi003:5.221	Sergestum, brevibusque vadis frustraque vocantem
urn:cts:latinLit:phi0690.phi003:5.222	auxilia, et fractis discentem currere remis
urn:cts:latinLit:phi0690.phi003:5.223	Inde Gyan ipsamque ingenti mole Chimaeram
urn:cts:latinLit:phi0690.phi003:5.224	consequitur; cedit, quoniam spoliata magistro est.
urn:cts:latinLit:phi0690.phi003:5.225	Solus iamque ipso superest in fine Cloanthus:
urn:cts:latinLit:phi0690.phi003:5.226	quem petit, et summis adnixus viribus urguet.
urn:cts:latinLit:phi0690.phi003:5.227	Tum vero ingeminat clamor, cunctique sequentem
urn:cts:latinLit:phi0690.phi003:5.228	instigant studiis, resonatque fragoribus aether.
urn:cts:latinLit:phi0690.phi003:5.229	Hi proprium decus et partum indignantur honorem
urn:cts:latinLit:phi0690.phi003:5.230	ni teneant, vitamque volunt pro laude pacisci;
urn:cts:latinLit:phi0690.phi003:5.231	hos successus alit: possunt, quia posse videntur.
urn:cts:latinLit:phi0690.phi003:5.232	Et fors aequatis cepissent praemia rostris,
urn:cts:latinLit:phi0690.phi003:5.233	ni palmas ponto tendens utrasque Cloanthus
urn:cts:latinLit:phi0690.phi003:5.234	fudissetque preces, divosque in vota vocasset:
urn:cts:latinLit:phi0690.phi003:5.235	Di, quibus imperium est pelagi, quorum aequora curro,
urn:cts:latinLit:phi0690.phi003:5.236	vobis laetus ego hoc candentem in litore taurum
urn:cts:latinLit:phi0690.phi003:5.237	constituam ante aras, voti reus, extaque salsos
urn:cts:latinLit:phi0690.phi003:5.238	porriciam in fluctus et vina liquentia fundam."
urn:cts:latinLit:phi0690.phi003:5.239	Dixit, eumque imis sub fluctibus audiit omnis
urn:cts:latinLit:phi0690.phi003:5.240	Nereidum Phorcique chorus Panopeaque virgo,
urn:cts:latinLit:phi0690.phi003:5.241	et pater ipse manu magna Portunus euntem
urn:cts:latinLit:phi0690.phi003:5.242	impulit; illa Noto citius volucrique sagitta
urn:cts:latinLit:phi0690.phi003:5.243	ad terram fugit, et portu se condidit alto.
urn:cts:latinLit:phi0690.phi003:5.244	Tum satus Anchisa, cunctis ex more vocatis,
urn:cts:latinLit:phi0690.phi003:5.245	victorem magna praeconis voce Cloanthum
urn:cts:latinLit:phi0690.phi003:5.246	declarat viridique advelat tempora lauro,
urn:cts:latinLit:phi0690.phi003:5.247	muneraque in naves ternos optare iuvencos,
urn:cts:latinLit:phi0690.phi003:5.248	vinaque et argenti magnum dat ferre talentum.
urn:cts:latinLit:phi0690.phi003:5.249	Ipsis praecipuos ductoribus addit honores:
urn:cts:latinLit:phi0690.phi003:5.250	victori chlamydem auratam, quam plurima circum
urn:cts:latinLit:phi0690.phi003:5.251	purpura maeandro duplici Meliboea cucurrit,
urn:cts:latinLit:phi0690.phi003:5.252	intextusque puer frondosa regius Ida
urn:cts:latinLit:phi0690.phi003:5.253	veloces iaculo cervos cursuque fatigat,
urn:cts:latinLit:phi0690.phi003:5.254	acer, anhelanti similis, quem praepes ab Ida
urn:cts:latinLit:phi0690.phi003:5.255	sublimem pedibus rapuit Iovis armiger uncis;
urn:cts:latinLit:phi0690.phi003:5.256	longaevi palmas nequiquam ad sidera tendunt
urn:cts:latinLit:phi0690.phi003:5.257	custodes, saevitque canum latratus in auras.
urn:cts:latinLit:phi0690.phi003:5.258	At qui deinde locum tenuit virtute secundum,
urn:cts:latinLit:phi0690.phi003:5.259	levibus huic hamis consertam auroque trilicem
urn:cts:latinLit:phi0690.phi003:5.260	loricam, quam Demoleo detraxerat ipse
urn:cts:latinLit:phi0690.phi003:5.261	victor apud rapidum Simonta sub Ilio alto,
urn:cts:latinLit:phi0690.phi003:5.262	donat habere viro, decus et tutamen in armis.
urn:cts:latinLit:phi0690.phi003:5.263	Vix illam famuli Phegeus Sagarisque ferebant
urn:cts:latinLit:phi0690.phi003:5.264	multiplicem, conixi umeris; indutus at olim
urn:cts:latinLit:phi0690.phi003:5.265	Demoleos cursu palantes Troas agebat.
urn:cts:latinLit:phi0690.phi003:5.266	Tertia dona facit geminos ex aere lebetas,
urn:cts:latinLit:phi0690.phi003:5.267	cymbiaque argento perfecta atque aspera signis.
urn:cts:latinLit:phi0690.phi003:5.268	Iamque adeo donati omnes opibusque superbi
urn:cts:latinLit:phi0690.phi003:5.269	puniceis ibant evincti tempora taenis,
urn:cts:latinLit:phi0690.phi003:5.270	cum saevo e scopulo multa vix arte revolsus,
urn:cts:latinLit:phi0690.phi003:5.271	amissis remis atque ordine debilis uno,
urn:cts:latinLit:phi0690.phi003:5.272	inrisam sine honore ratem Sergestus agebat.
urn:cts:latinLit:phi0690.phi003:5.273	Qualis saepe viae deprensus in aggere serpens,
urn:cts:latinLit:phi0690.phi003:5.274	aerea quem obliquum rota transiit, aut gravis ictu
urn:cts:latinLit:phi0690.phi003:5.275	seminecem liquit saxo lacerumque viator;
urn:cts:latinLit:phi0690.phi003:5.276	nequiquam longos fugiens dat corpore tortus,
urn:cts:latinLit:phi0690.phi003:5.277	parte ferox, ardensque oculis, et sibila colla
urn:cts:latinLit:phi0690.phi003:5.278	arduus attollens, pars volnere clauda retentat
urn:cts:latinLit:phi0690.phi003:5.279	nexantem nodis seque in sua membra plicantem:
urn:cts:latinLit:phi0690.phi003:5.280	tali remigio navis se tarda movebat;
urn:cts:latinLit:phi0690.phi003:5.281	vela facit tamen, et velis subit ostia plenis.
urn:cts:latinLit:phi0690.phi003:5.282	Sergestum Aeneas promisso munere donat,
urn:cts:latinLit:phi0690.phi003:5.283	servatam ob navem laetus sociosque reductos.
urn:cts:latinLit:phi0690.phi003:5.284	Olli serva datur, operum haud ignara Minervae,
urn:cts:latinLit:phi0690.phi003:5.285	Cressa genus, Pholo, geminique sub ubere nati.
urn:cts:latinLit:phi0690.phi003:5.286	Hoc pius Aeneas misso certamine tendit
urn:cts:latinLit:phi0690.phi003:5.287	gramineum in campum, quem collibus undique curvis
urn:cts:latinLit:phi0690.phi003:5.288	cingebant silvae, mediaque in valle theatri
urn:cts:latinLit:phi0690.phi003:5.289	circus erat; quo se multis cum milibus heros
urn:cts:latinLit:phi0690.phi003:5.290	consessu medium tulit exstructoque resedit.
urn:cts:latinLit:phi0690.phi003:5.291	Hic, qui forte velint rapido contendere cursu,
urn:cts:latinLit:phi0690.phi003:5.292	imitat pretiis animos, et praemia ponit.
urn:cts:latinLit:phi0690.phi003:5.293	Undique conveniunt leucri mixtique Sicani,
urn:cts:latinLit:phi0690.phi003:5.294	Nisus et Euryalus primi,
urn:cts:latinLit:phi0690.phi003:5.295	Euryalus forma insignis viridique iuventa,
urn:cts:latinLit:phi0690.phi003:5.296	Nisus amore pio pueri; quos deinde secutus
urn:cts:latinLit:phi0690.phi003:5.297	regius egregia Priami de stirpe Diores;
urn:cts:latinLit:phi0690.phi003:5.298	hunc Salius simul et Patron, quorum alter Acarnan,
urn:cts:latinLit:phi0690.phi003:5.299	alter ab Arcadio Tegeaeae sanguine gentis;
urn:cts:latinLit:phi0690.phi003:5.300	tum duo Trinacrii iuvenes, Helymus Panopesque,
urn:cts:latinLit:phi0690.phi003:5.301	adsueti silvis, comites senioris Acestae;
urn:cts:latinLit:phi0690.phi003:5.302	multi praeterea, quos fama obscura recondit.
urn:cts:latinLit:phi0690.phi003:5.303	Aeneas quibus in mediis sic deinde locutus:
urn:cts:latinLit:phi0690.phi003:5.304	"Accipite haec animis, laetasque advertite mentes:
urn:cts:latinLit:phi0690.phi003:5.305	nemo ex hoc numero mihi non donatus abibit.
urn:cts:latinLit:phi0690.phi003:5.306	Gnosia bina dabo levato lucida ferro
urn:cts:latinLit:phi0690.phi003:5.307	spicula caelatamque argento ferre bipennem;
urn:cts:latinLit:phi0690.phi003:5.308	omnibus hic erit unus honos. Tres praemia primi
urn:cts:latinLit:phi0690.phi003:5.309	accipient flavaque caput nectentur oliva.
urn:cts:latinLit:phi0690.phi003:5.310	Primus equum phaleris insignem victor habeto;
urn:cts:latinLit:phi0690.phi003:5.311	alter Amazoniam pharetram plenamque sagittis
urn:cts:latinLit:phi0690.phi003:5.312	Threciis, lato quam circum amplectitur auro
urn:cts:latinLit:phi0690.phi003:5.313	balteus et tereti subnectit fibula gemma;
urn:cts:latinLit:phi0690.phi003:5.314	tertius Argolica hac galea contentus abito."
urn:cts:latinLit:phi0690.phi003:5.315	Haec ubi dicta, locum capiunt, signoque repente
urn:cts:latinLit:phi0690.phi003:5.316	corripiunt spatia audito, limenque relinquunt,
urn:cts:latinLit:phi0690.phi003:5.317	effusi nimbo similes, simul ultima signant.
urn:cts:latinLit:phi0690.phi003:5.318	Primus abit longeque ante omnia corpora Nisus
urn:cts:latinLit:phi0690.phi003:5.319	emicat, et ventis et fulminis ocior alis;
urn:cts:latinLit:phi0690.phi003:5.320	proximus huic, longo sed proxumus intervallo,
urn:cts:latinLit:phi0690.phi003:5.321	insequitur Salius; spatio post deinde relicto
urn:cts:latinLit:phi0690.phi003:5.322	tertius Euryalus:
urn:cts:latinLit:phi0690.phi003:5.323	Euryalumque Helymus sequitur; quo deinde sub ipso
urn:cts:latinLit:phi0690.phi003:5.324	ecce volat calcemque terit iam calce Diores,
urn:cts:latinLit:phi0690.phi003:5.325	incumbens umero, spatia et si plura supersint,
urn:cts:latinLit:phi0690.phi003:5.326	transeat elapsus prior, ambiguumque relinquat.
urn:cts:latinLit:phi0690.phi003:5.327	Iamque fere spatio extremo fessique sub ipsam
urn:cts:latinLit:phi0690.phi003:5.328	finem adventabant, levi cum sanguine Nisus
urn:cts:latinLit:phi0690.phi003:5.329	labitur infelix, caesis ut forte iuvencis
urn:cts:latinLit:phi0690.phi003:5.330	fusus humum viridisque super madefecerat herbas.
urn:cts:latinLit:phi0690.phi003:5.331	Hic iuvenis iam victor ovans vestigia presso
urn:cts:latinLit:phi0690.phi003:5.332	haud tenuit titubata solo, sed pronus in ipso
urn:cts:latinLit:phi0690.phi003:5.333	concidit immundoque fimo sacroque cruore.
urn:cts:latinLit:phi0690.phi003:5.334	Non tamen Euryali, non ille oblitus amorum;
urn:cts:latinLit:phi0690.phi003:5.335	nam sese opposuit Salio per lubrica surgens;
urn:cts:latinLit:phi0690.phi003:5.336	ille autem spissa iacuit revolutus harena.
urn:cts:latinLit:phi0690.phi003:5.337	Emicat Euryalus, et munere victor amici
urn:cts:latinLit:phi0690.phi003:5.338	prima tenet, plausuque volat fremituque secundo.
urn:cts:latinLit:phi0690.phi003:5.339	Post Helymus subit, et nunc tertia palma Diores.
urn:cts:latinLit:phi0690.phi003:5.340	Hic totum caveae consessum ingentis et ora
urn:cts:latinLit:phi0690.phi003:5.341	prima patrum magnis Salius clamoribus implet,
urn:cts:latinLit:phi0690.phi003:5.342	ereptumque dolo reddi sibi poscit honorem.
urn:cts:latinLit:phi0690.phi003:5.343	Tutatur favor Euryalum, lacrimaeque decorae,
urn:cts:latinLit:phi0690.phi003:5.344	gratior et pulchro veniens in corpore virtus.
urn:cts:latinLit:phi0690.phi003:5.345	Adiuvat et magna proclamat voce Diores,
urn:cts:latinLit:phi0690.phi003:5.346	qui subiit palmae, frustraque ad praemia venit
urn:cts:latinLit:phi0690.phi003:5.347	ultima, si primi Salio reddentur honores.
urn:cts:latinLit:phi0690.phi003:5.348	Tum pater Aeneas "Vestra" inquit "munera vobis
urn:cts:latinLit:phi0690.phi003:5.349	certa manent, pueri, et palmam movet ordine nemo;
urn:cts:latinLit:phi0690.phi003:5.350	me liceat casus misereri insontis amici."
urn:cts:latinLit:phi0690.phi003:5.351	Sic fatus, tergum Gaetuli immane leonis
urn:cts:latinLit:phi0690.phi003:5.352	dat Salio, villis onerosum atque unguibus aureis.
urn:cts:latinLit:phi0690.phi003:5.353	Hic Nisus, "Si tanta" inquit "sunt praemia victis,
urn:cts:latinLit:phi0690.phi003:5.354	et te lapsorum miseret, quae munera Niso
urn:cts:latinLit:phi0690.phi003:5.355	digna dabis, primam merui qui laude coronam,
urn:cts:latinLit:phi0690.phi003:5.356	ni me, quae Salium, fortuna inimica tulisset?
urn:cts:latinLit:phi0690.phi003:5.357	Et simul his dictis faciem ostentabat et udo
urn:cts:latinLit:phi0690.phi003:5.358	turpia membra fimo. Risit pater optimus olli
urn:cts:latinLit:phi0690.phi003:5.359	et clipeum efferri iussit, Didymaonis artem,
urn:cts:latinLit:phi0690.phi003:5.360	Neptuni sacro Danais de poste refixum.
urn:cts:latinLit:phi0690.phi003:5.361	Hoc iuvenem egregium praestanti munere donat;
urn:cts:latinLit:phi0690.phi003:5.362	Post, ubi confecti cursus, et dona peregit:
urn:cts:latinLit:phi0690.phi003:5.363	"Nunc, si cui virtus animusque in pectore praesens,
urn:cts:latinLit:phi0690.phi003:5.364	adsit, et evinctis attollat brachia palmis."
urn:cts:latinLit:phi0690.phi003:5.365	Sic ait, et geminum pugnae proponit honorem,
urn:cts:latinLit:phi0690.phi003:5.366	victori velatum auro vittisque iuvencum,
urn:cts:latinLit:phi0690.phi003:5.367	ensem atque insignem galeam solacia victo.
urn:cts:latinLit:phi0690.phi003:5.368	Nec mora: continuo vastis cum viribus effert
urn:cts:latinLit:phi0690.phi003:5.369	ora Dares, magnoque virum se murmure tollit;
urn:cts:latinLit:phi0690.phi003:5.370	solus qui Paridem solitus contendere contra,
urn:cts:latinLit:phi0690.phi003:5.371	idemque ad tumulum, quo maximus occubat Hector,
urn:cts:latinLit:phi0690.phi003:5.372	victorem Buten immani corpore, qui se
urn:cts:latinLit:phi0690.phi003:5.373	Bebrycia veniens Amyci de gente ferebat,
urn:cts:latinLit:phi0690.phi003:5.374	perculit, et fulva moribundum extendit harena.
urn:cts:latinLit:phi0690.phi003:5.375	Talis prima Dares caput altum in proelia tollit,
urn:cts:latinLit:phi0690.phi003:5.376	ostenditque umeros latos, alternaque iactat
urn:cts:latinLit:phi0690.phi003:5.377	brachia protendens, et verberat ictibus auras.
urn:cts:latinLit:phi0690.phi003:5.378	Quaeritur huic alius; nec quisquam ex agmine tanto
urn:cts:latinLit:phi0690.phi003:5.379	audet adire virum manibusque inducere caestus.
urn:cts:latinLit:phi0690.phi003:5.380	Ergo alacris, cunctosque putans excedere palma,
urn:cts:latinLit:phi0690.phi003:5.381	Aeneae stetit aute pedes, nec plura moratus
urn:cts:latinLit:phi0690.phi003:5.382	tum laeva taurum cornu tenet, atque ita fatur:
urn:cts:latinLit:phi0690.phi003:5.383	"Nate dea, si nemo audet se credere pugnae,
urn:cts:latinLit:phi0690.phi003:5.384	quae finis standi? Quo me decet usque teneri?
urn:cts:latinLit:phi0690.phi003:5.385	Ducere dona iube." Cuncti simul ore fremebant
urn:cts:latinLit:phi0690.phi003:5.386	Dardanidae, reddique viro promissa iubebant.
urn:cts:latinLit:phi0690.phi003:5.387	Hic gravis Entellum dictis castigat Acestes,
urn:cts:latinLit:phi0690.phi003:5.388	proximus ut viridante toro consederat herbae:
urn:cts:latinLit:phi0690.phi003:5.389	"Entelle, heroum quondam fortissime frustra,
urn:cts:latinLit:phi0690.phi003:5.390	tantane tam patiens nullo certamine tolli
urn:cts:latinLit:phi0690.phi003:5.391	dona sines? Ubi nunc nobis deus ille magister
urn:cts:latinLit:phi0690.phi003:5.392	requiquam memoratus Eryx? Ubi fama per omnem
urn:cts:latinLit:phi0690.phi003:5.393	Trinacriam, et spolia illa tuis pendentia tectis?"
urn:cts:latinLit:phi0690.phi003:5.394	Ille sub haec: "Non laudis amor, nec gloria cessit
urn:cts:latinLit:phi0690.phi003:5.395	pulsa metu; sed enim gelidus tardante senecta
urn:cts:latinLit:phi0690.phi003:5.396	sanguis hebet, frigentque effetae in corpore vires.
urn:cts:latinLit:phi0690.phi003:5.397	Si mihi, quae quondam fuerat, quaque improbus iste
urn:cts:latinLit:phi0690.phi003:5.398	exsultat fidens, si nunc foret illa iuventas,
urn:cts:latinLit:phi0690.phi003:5.399	haud equidem pretio inductus pulchroque iuvenco
urn:cts:latinLit:phi0690.phi003:5.400	venissem, nec dona moror." Sic deinde locutus
urn:cts:latinLit:phi0690.phi003:5.401	in medium geminos immani pondere caestus
urn:cts:latinLit:phi0690.phi003:5.402	proiecit, quibus acer Eryx in proelia suetus
urn:cts:latinLit:phi0690.phi003:5.403	ferre manum, duroque intendere brachia tergo.
urn:cts:latinLit:phi0690.phi003:5.404	Obstipuere animi: tantorum ingentia septem
urn:cts:latinLit:phi0690.phi003:5.405	terga boum plumbo insuto ferroque rigebant.
urn:cts:latinLit:phi0690.phi003:5.406	Ante omnes stupet ipse Dares, longeque recusat;
urn:cts:latinLit:phi0690.phi003:5.407	magnanimusque Anchisiades et pondus et ipsa
urn:cts:latinLit:phi0690.phi003:5.408	huc illuc vinclorum immensa volumina versat.
urn:cts:latinLit:phi0690.phi003:5.409	Tum senior talis referebat pectore voces:
urn:cts:latinLit:phi0690.phi003:5.410	"Quid, si quis caestus ipsius et Herculis arma
urn:cts:latinLit:phi0690.phi003:5.411	vidisset, tristemque hoc ipso in litore pugnam?
urn:cts:latinLit:phi0690.phi003:5.412	Haec germanus Eryx quondam tuus arma gerebat;---
urn:cts:latinLit:phi0690.phi003:5.413	sanguine cernis adhuc sparsoque infecta cerebro;---
urn:cts:latinLit:phi0690.phi003:5.414	his magnum Alciden contra stetit; his ego suetus,
urn:cts:latinLit:phi0690.phi003:5.415	dum melior vires sanguis dabat, aemula necdum
urn:cts:latinLit:phi0690.phi003:5.416	temporibus geminis canebat sparsa senectus.
urn:cts:latinLit:phi0690.phi003:5.417	Sed si nostra Dares haec Troius arma recusat,
urn:cts:latinLit:phi0690.phi003:5.418	idque pio sedet Aeneae, prohat auctor Acestes,
urn:cts:latinLit:phi0690.phi003:5.419	aequemus pugnas. Erycis tibi terga remitto;
urn:cts:latinLit:phi0690.phi003:5.420	solve metus; et tu Troianos exue caestus."
urn:cts:latinLit:phi0690.phi003:5.421	Haec fatus, duplicem ex umeris reiecit amictum
urn:cts:latinLit:phi0690.phi003:5.422	et magnos membrorum artus, magna ossa lacertosque
urn:cts:latinLit:phi0690.phi003:5.423	exuit, atque ingens media consistit harena.
urn:cts:latinLit:phi0690.phi003:5.424	Tum satus Anchisa caestus pater extulit aequos,
urn:cts:latinLit:phi0690.phi003:5.425	et paribus palmas amborum innexuit armis.
urn:cts:latinLit:phi0690.phi003:5.426	Constitit in digitos extemplo arrectus uterque,
urn:cts:latinLit:phi0690.phi003:5.427	brachiaque ad superas interritus extulit auras.
urn:cts:latinLit:phi0690.phi003:5.428	Abduxere retro longe capita ardua ab ictu,
urn:cts:latinLit:phi0690.phi003:5.429	immiscentque manus manibus, pugnamque lacessunt.
urn:cts:latinLit:phi0690.phi003:5.430	Ille pedum melior motu, fretusque iuventa;
urn:cts:latinLit:phi0690.phi003:5.431	hic membris et mole valens, sed tarda trementi
urn:cts:latinLit:phi0690.phi003:5.432	genua labant, vastos quatit aeger anhelitus artus.
urn:cts:latinLit:phi0690.phi003:5.433	Multa viri nequiquam inter se volnera iactant,
urn:cts:latinLit:phi0690.phi003:5.434	multa cavo lateri ingeminant, et pectore vastos
urn:cts:latinLit:phi0690.phi003:5.435	dant sonitus, erratque auris et tempora circum
urn:cts:latinLit:phi0690.phi003:5.436	crebra manus, duro crepitant sub volnere malae.
urn:cts:latinLit:phi0690.phi003:5.437	Stat gravis Entellus nisuque immotus eodem,
urn:cts:latinLit:phi0690.phi003:5.438	corpore tela modo atque oculis vigilantibus exit.
urn:cts:latinLit:phi0690.phi003:5.439	Ille, velut celsam oppugnat qui molibus urbem,
urn:cts:latinLit:phi0690.phi003:5.440	aut montana sedet circum castella sub armis,
urn:cts:latinLit:phi0690.phi003:5.441	nunc hos, nunc illos aditus, omnemque pererrat
urn:cts:latinLit:phi0690.phi003:5.442	arte locum, et variis adsultibus inritus urguet.
urn:cts:latinLit:phi0690.phi003:5.443	Ostendit dextram insurgens Entellus, et alte
urn:cts:latinLit:phi0690.phi003:5.444	extulit: ille ictum venientem a vertice velox
urn:cts:latinLit:phi0690.phi003:5.445	praevidit, celerique elapsus corpore cessit.
urn:cts:latinLit:phi0690.phi003:5.446	Entellus vires in ventum effudit, et ultro
urn:cts:latinLit:phi0690.phi003:5.447	ipse gravis graviterque ad terram pondere vasto
urn:cts:latinLit:phi0690.phi003:5.448	concidit, ut quondam cava concidit aut Erymantho,
urn:cts:latinLit:phi0690.phi003:5.449	aut Ida in magna, radicibus eruta pinus.
urn:cts:latinLit:phi0690.phi003:5.450	Consurgunt studiis Teucri et Trinacria pubes;
urn:cts:latinLit:phi0690.phi003:5.451	it clamor caelo, primusque accurrit Acestes,
urn:cts:latinLit:phi0690.phi003:5.452	aequaevumque ab humo miserans attollit amicum.
urn:cts:latinLit:phi0690.phi003:5.453	At non tardatus casu neque territus heros
urn:cts:latinLit:phi0690.phi003:5.454	acrior ad pugnam redit ac vim suscitat ira.
urn:cts:latinLit:phi0690.phi003:5.455	Tum pudor incendit vires et conscia virtus,
urn:cts:latinLit:phi0690.phi003:5.456	praecipitemque Daren ardens agit aequore toto,
urn:cts:latinLit:phi0690.phi003:5.457	nunc dextra ingeminans ictus, nunc ille sinistra;
urn:cts:latinLit:phi0690.phi003:5.458	nec mora, nec requies: quam multa grandine nimbi
urn:cts:latinLit:phi0690.phi003:5.459	culminibus crepitant, sic densis ictibus heros
urn:cts:latinLit:phi0690.phi003:5.460	creber utraque manu pulsat versatque Dareta.
urn:cts:latinLit:phi0690.phi003:5.461	Tum pater Aeneas procedere longius iras
urn:cts:latinLit:phi0690.phi003:5.462	et saevire animis Entellum haud passus acerbis;
urn:cts:latinLit:phi0690.phi003:5.463	sed finem imposuit pugnae, fessumque Dareta
urn:cts:latinLit:phi0690.phi003:5.464	eripuit mulcens dictis, ac talia fatur:
urn:cts:latinLit:phi0690.phi003:5.465	"Infelix, quae tanta animum dementia cepit?
urn:cts:latinLit:phi0690.phi003:5.466	Non vires alias conversaque numina sentis?
urn:cts:latinLit:phi0690.phi003:5.467	Cede deo." Dixitque et proelia voce diremit.
urn:cts:latinLit:phi0690.phi003:5.468	Ast illum fidi aequales, genua aegra trahentem,
urn:cts:latinLit:phi0690.phi003:5.469	iactantemque utroque caput, crassumque cruorem
urn:cts:latinLit:phi0690.phi003:5.470	ore eiectantem mixtosque in sanguine dentes,
urn:cts:latinLit:phi0690.phi003:5.471	ducunt ad naves; galeamque ensemque vocati
urn:cts:latinLit:phi0690.phi003:5.472	accipiunt; palmam Entello taurumque relinquunt.
urn:cts:latinLit:phi0690.phi003:5.473	Hic victor, superans animis tauroque superbus:
urn:cts:latinLit:phi0690.phi003:5.474	"Nate dea, vosque haec" inquit "cognoscite, Teucri,
urn:cts:latinLit:phi0690.phi003:5.475	et mihi quae fuerint iuvenali in corpore vires,
urn:cts:latinLit:phi0690.phi003:5.476	et qua servetis revocatum a morte Dareta."
urn:cts:latinLit:phi0690.phi003:5.477	Dixit, et adversi contra stetit ora iuvenci,
urn:cts:latinLit:phi0690.phi003:5.478	qui donum adstabat pugnae, durosque reducta
urn:cts:latinLit:phi0690.phi003:5.479	libravit dextra media inter cornua caestus,
urn:cts:latinLit:phi0690.phi003:5.480	arduus, effractoque inlisit in ossa cerebro.
urn:cts:latinLit:phi0690.phi003:5.481	sternitur exanimisque tremens procumbit humi bos.
urn:cts:latinLit:phi0690.phi003:5.482	Ille super tales effundit pectore voces:
urn:cts:latinLit:phi0690.phi003:5.483	"Hanc tibi, Eryx, meliorem animam pro morte Daretis
urn:cts:latinLit:phi0690.phi003:5.484	persolvo; hic victor caestus artemque repono."
urn:cts:latinLit:phi0690.phi003:5.485	Protinus Aeneas celeri certare sagitta
urn:cts:latinLit:phi0690.phi003:5.486	invitat qui forte velint, et praemia ponit,
urn:cts:latinLit:phi0690.phi003:5.487	ingentique manu malum de nave Seresti
urn:cts:latinLit:phi0690.phi003:5.488	erigit, et volucrem traiecto in fune columbam,
urn:cts:latinLit:phi0690.phi003:5.489	quo tendant ferrum, malo suspendit ab alto.
urn:cts:latinLit:phi0690.phi003:5.490	Convenere viri, deiectamque aerea sortem
urn:cts:latinLit:phi0690.phi003:5.491	accepit galea; et primus clamore secundo
urn:cts:latinLit:phi0690.phi003:5.492	Hyrtacidae ante omnes exit locus Hippocontis;
urn:cts:latinLit:phi0690.phi003:5.493	quem modo navali Mnestheus certamine victor
urn:cts:latinLit:phi0690.phi003:5.494	consequitur, viridi Mnestheus evinctus oliva.
urn:cts:latinLit:phi0690.phi003:5.495	Tertius Eurytion, tuus, o clarissime, frater,
urn:cts:latinLit:phi0690.phi003:5.496	Pandare, qui quondam, iussus confundere foedus,
urn:cts:latinLit:phi0690.phi003:5.497	in medios telum torsisti primus Achivos.
urn:cts:latinLit:phi0690.phi003:5.498	Extremus galeaque ima subsedit Acestes,
urn:cts:latinLit:phi0690.phi003:5.499	ausus et ipse manu iuvenum temptare laborem.
urn:cts:latinLit:phi0690.phi003:5.500	Tum validis flexos incurvant viribus arcus
urn:cts:latinLit:phi0690.phi003:5.501	pro se quisque viri, et depromunt tela pharetris.
urn:cts:latinLit:phi0690.phi003:5.502	Primaque per caelum, nervo stridente, sagitta
urn:cts:latinLit:phi0690.phi003:5.503	Hyrtacidae iuvenis volucres diverberat auras;
urn:cts:latinLit:phi0690.phi003:5.504	et venit, adversique infigitur arbore mali.
urn:cts:latinLit:phi0690.phi003:5.505	Intremuit malus, timuitque exterrita pennis
urn:cts:latinLit:phi0690.phi003:5.506	ales, et ingenti sonuerunt omnia plausu.
urn:cts:latinLit:phi0690.phi003:5.507	Post acer Mnestheus adducto constitit arcu,
urn:cts:latinLit:phi0690.phi003:5.508	alta petens, pariterque oculos telumque tetendit.
urn:cts:latinLit:phi0690.phi003:5.509	Ast ipsam miserandus avem contingere ferro
urn:cts:latinLit:phi0690.phi003:5.510	non valuit: nodos et vincula linea rupit,
urn:cts:latinLit:phi0690.phi003:5.511	quis innexa pedem malo pendebat ab alto:
urn:cts:latinLit:phi0690.phi003:5.512	illa notos atque alta volans in nubila fugit.
urn:cts:latinLit:phi0690.phi003:5.513	Tum rapidus, iamdudum arcu contenta parato
urn:cts:latinLit:phi0690.phi003:5.514	tela tenens, fratrem Eurytion in Pota vocavit,
urn:cts:latinLit:phi0690.phi003:5.515	iam vacuo laetam caelo speculatus, et alis
urn:cts:latinLit:phi0690.phi003:5.516	plaudentem nigra figit sub nube columbam.
urn:cts:latinLit:phi0690.phi003:5.517	Decidit exanimis, vitamque reliquit in astris
urn:cts:latinLit:phi0690.phi003:5.518	aetheriis, fixamque refert delapsa sagittam.
urn:cts:latinLit:phi0690.phi003:5.519	Amissa solus palma superabat Acestes;
urn:cts:latinLit:phi0690.phi003:5.520	qui tamen aerias telum contendit in auras,
urn:cts:latinLit:phi0690.phi003:5.521	ostentans artemque pater arcumque sonantem.
urn:cts:latinLit:phi0690.phi003:5.522	Hic oculis subito obicitur magnoque futurum
urn:cts:latinLit:phi0690.phi003:5.523	augurio monstrum; docuit post exitus ingens,
urn:cts:latinLit:phi0690.phi003:5.524	seraque terrifici cecinerunt omina vates.
urn:cts:latinLit:phi0690.phi003:5.525	Namque volans liquidis in nubibus arsit harundo,
urn:cts:latinLit:phi0690.phi003:5.526	signavitque viam flammis, tenuisque recessit
urn:cts:latinLit:phi0690.phi003:5.527	consumpta in ventos, caelo ceu saepe refixa
urn:cts:latinLit:phi0690.phi003:5.528	transcurrunt crinemque volantia sidera ducunt.
urn:cts:latinLit:phi0690.phi003:5.529	Attonitis haesere animis, superosque precati
urn:cts:latinLit:phi0690.phi003:5.530	Trinacrii Teucrique viri; nec maximus omen
urn:cts:latinLit:phi0690.phi003:5.531	abnuit Aeneas; sed laetum amplexus Acesten
urn:cts:latinLit:phi0690.phi003:5.532	muneribus cumulat magnis, ac talia fatur:
urn:cts:latinLit:phi0690.phi003:5.533	"Sume, pater; nam te voluit rex magnus Olympi
urn:cts:latinLit:phi0690.phi003:5.534	talibus auspiciis exsortem ducere honores.
urn:cts:latinLit:phi0690.phi003:5.535	Ipsius Anchisae longaevi hoc munus habebis,
urn:cts:latinLit:phi0690.phi003:5.536	cratera impressum signis, quem Thracius olim
urn:cts:latinLit:phi0690.phi003:5.537	Anchisae genitori in magno munere Cisseus
urn:cts:latinLit:phi0690.phi003:5.538	ferre sui dederat monumentum et pignus amoris."
urn:cts:latinLit:phi0690.phi003:5.539	Sic fatus cingit viridanti tempora lauro,
urn:cts:latinLit:phi0690.phi003:5.540	et primum ante omnes victorem appellat Acesten.
urn:cts:latinLit:phi0690.phi003:5.541	Nec bonus Eurytion praelato invidit honori,
urn:cts:latinLit:phi0690.phi003:5.542	quamvis solus avem caelo deiecit ab alto.
urn:cts:latinLit:phi0690.phi003:5.543	Proximus ingreditur donis, qui vincula rupit;
urn:cts:latinLit:phi0690.phi003:5.544	extremus, volucri qui fixit arundine malum.
urn:cts:latinLit:phi0690.phi003:5.545	At pater Aeneas, nondum certamine misso,
urn:cts:latinLit:phi0690.phi003:5.546	custodem ad sese comitemque impubis Iuli
urn:cts:latinLit:phi0690.phi003:5.547	Epytiden vocat, et fidam sic fatur ad aurem:
urn:cts:latinLit:phi0690.phi003:5.548	"Vade age, et Ascanio, si iam puerile paratum
urn:cts:latinLit:phi0690.phi003:5.549	agmen habet secum, cursusque instruxit equorum,
urn:cts:latinLit:phi0690.phi003:5.550	ducat avo turmas, et sese ostendat in armis,
urn:cts:latinLit:phi0690.phi003:5.551	dic" ait. Ipse omnem longo decedere circo
urn:cts:latinLit:phi0690.phi003:5.552	infusum populum, et campos iubet esse patentes.
urn:cts:latinLit:phi0690.phi003:5.553	Incedunt pueri, pariterque ante ora parentum
urn:cts:latinLit:phi0690.phi003:5.554	frenatis lucent in equis, quos omnis euntes
urn:cts:latinLit:phi0690.phi003:5.555	Trinacriae mirata fremit Troiaeque iuventus.
urn:cts:latinLit:phi0690.phi003:5.556	omnibus in morem tonsa coma pressa corona;
urn:cts:latinLit:phi0690.phi003:5.557	cornea bina ferunt praefixa hastilia ferro;
urn:cts:latinLit:phi0690.phi003:5.558	pars levis umero pharetras; it pectore summo
urn:cts:latinLit:phi0690.phi003:5.559	flexilis obtorti per collum circulus auri.
urn:cts:latinLit:phi0690.phi003:5.560	Tres equitum numero turmae, ternique vagantur
urn:cts:latinLit:phi0690.phi003:5.561	ductores: pueri bis seni quemque secuti
urn:cts:latinLit:phi0690.phi003:5.562	agmine partito fulgent paribusque magistris.
urn:cts:latinLit:phi0690.phi003:5.563	Una acies iuvenum, ducit quam parvus ovantem
urn:cts:latinLit:phi0690.phi003:5.564	nomen avi referens Priamus,---tua clara, Polite,
urn:cts:latinLit:phi0690.phi003:5.565	progenies, auctura Italos,---quem Thracius albis
urn:cts:latinLit:phi0690.phi003:5.566	portat equus bicolor maculis, vestigia primi
urn:cts:latinLit:phi0690.phi003:5.567	alba pedis frontemque ostentans arduus albam.
urn:cts:latinLit:phi0690.phi003:5.568	Alter Atys, genus unde Atii duxere Latini,
urn:cts:latinLit:phi0690.phi003:5.569	parvus Atys, pueroque puer dilectus Iulo.
urn:cts:latinLit:phi0690.phi003:5.570	Extremus, formaque ante omnis pulcher, Iulus
urn:cts:latinLit:phi0690.phi003:5.571	Sidonio est invectus equo, quem candida Dido
urn:cts:latinLit:phi0690.phi003:5.572	esse sui dederat monumentum et pignus amoris.
urn:cts:latinLit:phi0690.phi003:5.573	Cetera Trinacrii pubes senioris Acestae
urn:cts:latinLit:phi0690.phi003:5.574	fertur equis.
urn:cts:latinLit:phi0690.phi003:5.575	Excipiunt plausu pavidos, gaudentque tuentes
urn:cts:latinLit:phi0690.phi003:5.576	Dardanidae, veterumque adgnoscunt ora parentum.
urn:cts:latinLit:phi0690.phi003:5.577	Postquam omnem laeti consessum oculosque suorum
urn:cts:latinLit:phi0690.phi003:5.578	lustravere in equis, signum clamore paratis
urn:cts:latinLit:phi0690.phi003:5.579	Epytides longe dedit insonuitque flagello.
urn:cts:latinLit:phi0690.phi003:5.580	Olli discurrere pares, atque agmina terni
urn:cts:latinLit:phi0690.phi003:5.581	diductis solvere choris, rursusque vocati
urn:cts:latinLit:phi0690.phi003:5.582	convertere vias infestaque tela tulere.
urn:cts:latinLit:phi0690.phi003:5.583	Inde alios ineunt cursus aliosque recursus
urn:cts:latinLit:phi0690.phi003:5.584	adversi spatiis, alternosque orbibus orbes
urn:cts:latinLit:phi0690.phi003:5.585	impediunt, pugnaeque cient simulacra sub armis;
urn:cts:latinLit:phi0690.phi003:5.586	et nunc terga fuga nudant, nunc spicula vertunt
urn:cts:latinLit:phi0690.phi003:5.587	infensi, facta pariter nunc pace feruntur.
urn:cts:latinLit:phi0690.phi003:5.588	Ut quondam Creta fertur Labyrinthus in alta
urn:cts:latinLit:phi0690.phi003:5.589	parietibus textum caecis iter, ancipitemque
urn:cts:latinLit:phi0690.phi003:5.590	mille viis habuisse dolum, qua signa sequendi
urn:cts:latinLit:phi0690.phi003:5.591	falleret indeprensus et inremeabilis error;
urn:cts:latinLit:phi0690.phi003:5.592	haud alio Teucrum nati vestigia cursu
urn:cts:latinLit:phi0690.phi003:5.593	impediunt texuntque fugas et proelia ludo,
urn:cts:latinLit:phi0690.phi003:5.594	delphinum similes, qui per maria umida nando
urn:cts:latinLit:phi0690.phi003:5.595	Carpathium Libycumque secant, [luduntque per undas.]
urn:cts:latinLit:phi0690.phi003:5.596	Hunc morem cursus atque haec certamina primus
urn:cts:latinLit:phi0690.phi003:5.597	Ascanius, Longam muris cum cingeret Albam,
urn:cts:latinLit:phi0690.phi003:5.598	rettulit, et priscos docuit celebrare Latinos,
urn:cts:latinLit:phi0690.phi003:5.599	quo puer ipse modo, secum quo Troa pubes;
urn:cts:latinLit:phi0690.phi003:5.600	Albani docuere suos; hinc maxima porro
urn:cts:latinLit:phi0690.phi003:5.601	accepit Roma, et patrium servavit honorem;
urn:cts:latinLit:phi0690.phi003:5.602	Troiaque nunc pueri, Troianum dicitur agmen.
urn:cts:latinLit:phi0690.phi003:5.603	Hac celebrata tenus sancto certamina patri.
urn:cts:latinLit:phi0690.phi003:5.604	Hic primum fortuna fidem mutata novavit.
urn:cts:latinLit:phi0690.phi003:5.605	Dum variis tumulo referunt sollemnia ludis,
urn:cts:latinLit:phi0690.phi003:5.606	Irim de caelo misit Saturnia Iuno
urn:cts:latinLit:phi0690.phi003:5.607	Iliacam ad classem, ventosque adspirat eunti,
urn:cts:latinLit:phi0690.phi003:5.608	multa movens, necdum antiquum saturata dolorem.
urn:cts:latinLit:phi0690.phi003:5.609	Illa, viam celerans per mille coloribus arcum,
urn:cts:latinLit:phi0690.phi003:5.610	nulli visa cito decurrit tramite virgo.
urn:cts:latinLit:phi0690.phi003:5.611	Conspicit ingentem concursum, et litora lustrat,
urn:cts:latinLit:phi0690.phi003:5.612	desertosque videt portus classemque relictam.
urn:cts:latinLit:phi0690.phi003:5.613	At procul in sola secretae Troades acta
urn:cts:latinLit:phi0690.phi003:5.614	amissum Anchisen flebant, cunctaeque profundum
urn:cts:latinLit:phi0690.phi003:5.615	pontum adspectabant flentes. "Heu tot vada fessis
urn:cts:latinLit:phi0690.phi003:5.616	et tantum superesse maris!" vox omnibus una.
urn:cts:latinLit:phi0690.phi003:5.617	Urbem orant; taedet pelagi perferre laborem.
urn:cts:latinLit:phi0690.phi003:5.618	Ergo inter medias sese haud ignara nocendi
urn:cts:latinLit:phi0690.phi003:5.619	conicit, et faciemque deae vestemque reponit;
urn:cts:latinLit:phi0690.phi003:5.620	fit Bero, Tmarii coniunx longaeva Dorycli,
urn:cts:latinLit:phi0690.phi003:5.621	cui genus et quondam nomen natique fuissent;
urn:cts:latinLit:phi0690.phi003:5.622	ac sic Dardanidum mediam se matribus infert:
urn:cts:latinLit:phi0690.phi003:5.623	"O miserae, quas non manus" inquit "Achaca bello
urn:cts:latinLit:phi0690.phi003:5.624	traxerit ad letum patriae sub moenibus! O gens
urn:cts:latinLit:phi0690.phi003:5.625	infelix, cui te exitio Fortuna reservat?
urn:cts:latinLit:phi0690.phi003:5.626	Septuma post Troiae exscidium iam vertitur aestas,
urn:cts:latinLit:phi0690.phi003:5.627	cum freta, cum terras omnes, tot inhospita saxa
urn:cts:latinLit:phi0690.phi003:5.628	sideraque emensae ferimur, dum per mare magnum
urn:cts:latinLit:phi0690.phi003:5.629	Italiam sequimur fugientem, et volvimur undis.
urn:cts:latinLit:phi0690.phi003:5.630	Hic Erycis fines fraterni, atque hospes Acestes:
urn:cts:latinLit:phi0690.phi003:5.631	quis prohibet muros iacere et dare civibus urbem?
urn:cts:latinLit:phi0690.phi003:5.632	O patria et rapti nequiquam ex hoste Penates,
urn:cts:latinLit:phi0690.phi003:5.633	nullane iam Troiae dicentur moenia? Nusquam
urn:cts:latinLit:phi0690.phi003:5.634	Hectoreos amnes, Xanthum et Simoenta, videbo?
urn:cts:latinLit:phi0690.phi003:5.635	Quin agite et mecum infaustas exurite puppes.
urn:cts:latinLit:phi0690.phi003:5.636	Nam mihi Cassandrae per somnum vatis imago
urn:cts:latinLit:phi0690.phi003:5.637	ardentes dare visa faces: "Hic quaerite Troiam;
urn:cts:latinLit:phi0690.phi003:5.638	hic domus est" inquit "vobis."  Iam tempus agi res,
urn:cts:latinLit:phi0690.phi003:5.639	uec tantis mora prodigiis. En quattuor arae
urn:cts:latinLit:phi0690.phi003:5.640	Neptuno; deus ipse faces animumque ministrat."
urn:cts:latinLit:phi0690.phi003:5.641	Haec memorans, prima infensum vi corripit ignem,
urn:cts:latinLit:phi0690.phi003:5.642	sublataque procul dextra conixa coruscat,
urn:cts:latinLit:phi0690.phi003:5.643	et iacit: arrectae mentes stupefactaque corda
urn:cts:latinLit:phi0690.phi003:5.644	Iliadum. Hic una e multis, quae maxima natu,
urn:cts:latinLit:phi0690.phi003:5.645	Pyrgo, tot Priami natorum regia nutrix:
urn:cts:latinLit:phi0690.phi003:5.646	"Non Bero vobis, non haec Rhoetea, matres,
urn:cts:latinLit:phi0690.phi003:5.647	est Dorycli coniunx; divini signa decoris
urn:cts:latinLit:phi0690.phi003:5.648	ardentesque notate oculos; qui spiritus illi,
urn:cts:latinLit:phi0690.phi003:5.649	qui voltus, vocisque sonus, vel gressus eunti.
urn:cts:latinLit:phi0690.phi003:5.650	Ipsa egomet dudum Beroen digressa reliqui
urn:cts:latinLit:phi0690.phi003:5.651	aegram, indignantem, tali quod sola careret
urn:cts:latinLit:phi0690.phi003:5.652	munere, nec meritos Anchisae inferet honores."
urn:cts:latinLit:phi0690.phi003:5.653	Haec effata.
urn:cts:latinLit:phi0690.phi003:5.654	At matres primo ancipites oculisque malignis
urn:cts:latinLit:phi0690.phi003:5.655	ambiguae spectare rates miserum inter amorem
urn:cts:latinLit:phi0690.phi003:5.656	praesentis terrae fatisque vocantia regna,
urn:cts:latinLit:phi0690.phi003:5.657	cum dea se paribus per caelum sustulit alis,
urn:cts:latinLit:phi0690.phi003:5.658	ingentemque fuga secuit sub nubibus arcum.
urn:cts:latinLit:phi0690.phi003:5.659	Tum vero attonitae monstris actaeque furore
urn:cts:latinLit:phi0690.phi003:5.660	conclamant, rapiuntque focis penetralibus ignem;
urn:cts:latinLit:phi0690.phi003:5.661	pars spoliant aras, frondem ac virgulta facesque
urn:cts:latinLit:phi0690.phi003:5.662	coniciunt. Furit immissis Volcanus habenis
urn:cts:latinLit:phi0690.phi003:5.663	transtra per et remos et pictas abiete puppes.
urn:cts:latinLit:phi0690.phi003:5.664	Nuntius Anchisae ad tumulum cuneosque theatri
urn:cts:latinLit:phi0690.phi003:5.665	incensas perfert naves Eumelus, et ipsi
urn:cts:latinLit:phi0690.phi003:5.666	respiciunt atram in nimbo volitare favillam.
urn:cts:latinLit:phi0690.phi003:5.667	Primus et Ascanius, cursus ut laetus equestres
urn:cts:latinLit:phi0690.phi003:5.668	ducebat, sic acer equo turbata petivit
urn:cts:latinLit:phi0690.phi003:5.669	castra, nec exanimes possunt retinere magistri.
urn:cts:latinLit:phi0690.phi003:5.670	"Quis furor iste novus? Quo nunc, quo tenditis" inquit,
urn:cts:latinLit:phi0690.phi003:5.671	"heu, miserae cives? Non hostem inimicaque castra
urn:cts:latinLit:phi0690.phi003:5.672	Argivum, vestras spes uritis. En, ego vester
urn:cts:latinLit:phi0690.phi003:5.673	Ascanius!" Galeam ante pedes proiecit inanem,
urn:cts:latinLit:phi0690.phi003:5.674	qua ludo indutus belli simulacra ciebat;
urn:cts:latinLit:phi0690.phi003:5.675	accelerat simul Aeneas, simul agmina Teucrum.
urn:cts:latinLit:phi0690.phi003:5.676	Ast illae diversa metu per litora passim
urn:cts:latinLit:phi0690.phi003:5.677	diffugiunt, silvasque et sicubi concava furtim
urn:cts:latinLit:phi0690.phi003:5.678	saxa petunt; piget incepti lucisque, suosque
urn:cts:latinLit:phi0690.phi003:5.679	mutatae adgnoscunt, excussaque pectore Iuno est.
urn:cts:latinLit:phi0690.phi003:5.680	Sed non idcirco flammae atque incendia vires
urn:cts:latinLit:phi0690.phi003:5.681	indomitas posuere; udo sub robore vivit
urn:cts:latinLit:phi0690.phi003:5.682	stuppa vomens tardum fumum, lentusque carinas
urn:cts:latinLit:phi0690.phi003:5.683	est vapor, et toto descendit corpore pestis,
urn:cts:latinLit:phi0690.phi003:5.684	nec vires heroum infusaque flumina prosunt.
urn:cts:latinLit:phi0690.phi003:5.685	Tum pius Aeneas umeris abscindere vestem,
urn:cts:latinLit:phi0690.phi003:5.686	auxilioque vocare deos, et tendere palmas:
urn:cts:latinLit:phi0690.phi003:5.687	"Iuppiter omnipotens, si nondum exosus ad unum
urn:cts:latinLit:phi0690.phi003:5.688	Troianos, si quid pietas antiqua labores
urn:cts:latinLit:phi0690.phi003:5.689	respicit humanos, da flammam evadere classi
urn:cts:latinLit:phi0690.phi003:5.690	nunc, Pater, et tenues Teucrum res eripe leto.
urn:cts:latinLit:phi0690.phi003:5.691	Vel tu, quod superest infesto fulmine morti,
urn:cts:latinLit:phi0690.phi003:5.692	si mereor, demitte, tuaque hic obrue dextra."
urn:cts:latinLit:phi0690.phi003:5.693	Vix haec ediderat, cum effusis imbribus atra
urn:cts:latinLit:phi0690.phi003:5.694	tempestas sine more furit, tonitruque tremescunt
urn:cts:latinLit:phi0690.phi003:5.695	ardua terrarum et campi; ruit aethere toto
urn:cts:latinLit:phi0690.phi003:5.696	turbidus imber aqua densisque nigerrimus austris;
urn:cts:latinLit:phi0690.phi003:5.697	implenturque super puppes; semiusta madescunt
urn:cts:latinLit:phi0690.phi003:5.698	robora; restinctus donec vapor omnis, et omnes,
urn:cts:latinLit:phi0690.phi003:5.699	quattuor amissis, servatae a peste carinae.
urn:cts:latinLit:phi0690.phi003:5.700	At pater Aeneas, casu concussus acerbo,
urn:cts:latinLit:phi0690.phi003:5.701	nunc huc ingentes, nunc illuc pectore curas
urn:cts:latinLit:phi0690.phi003:5.702	mutabat versans, Siculisne resideret arvis,
urn:cts:latinLit:phi0690.phi003:5.703	oblitus fatorum, Italasne capesseret oras.
urn:cts:latinLit:phi0690.phi003:5.704	Tum senior Nautes, unum Tritonia Pallas
urn:cts:latinLit:phi0690.phi003:5.705	quem docuit multaque insignem reddidit arte,
urn:cts:latinLit:phi0690.phi003:5.706	haec responsa dabat, vel quae portenderet ira
urn:cts:latinLit:phi0690.phi003:5.707	magna deum, vel quae fatorum posceret ordo;
urn:cts:latinLit:phi0690.phi003:5.708	isque his Aenean solatus vocibus infit:
urn:cts:latinLit:phi0690.phi003:5.709	"Nate dea, quo fata trahunt retrahuntque, sequamur;
urn:cts:latinLit:phi0690.phi003:5.710	quidquid erit, superanda omnis fortuna ferendo est.
urn:cts:latinLit:phi0690.phi003:5.711	Est tibi Dardanius divinae stirpis Acestes:
urn:cts:latinLit:phi0690.phi003:5.712	hunc cape consiliis socium et coniunge volentem;
urn:cts:latinLit:phi0690.phi003:5.713	huic trade, amissis superant qui navibus, et quos
urn:cts:latinLit:phi0690.phi003:5.714	pertaesum magni incepti rerumque tuarum est;
urn:cts:latinLit:phi0690.phi003:5.715	longaevosque senes ac fessas aequore matres,
urn:cts:latinLit:phi0690.phi003:5.716	et quidquid tecum invalidum metuensque pericli est,
urn:cts:latinLit:phi0690.phi003:5.717	delige, et his habeant terris sine moenia fessi:
urn:cts:latinLit:phi0690.phi003:5.718	urbem appellabunt permisso nomine Acestam."
urn:cts:latinLit:phi0690.phi003:5.719	Talibus incensus dictis senioris amici,
urn:cts:latinLit:phi0690.phi003:5.720	tum vero in curas animo diducitur omnes.
urn:cts:latinLit:phi0690.phi003:5.721	Et nox atra polum bigis subvecta tenebat:
urn:cts:latinLit:phi0690.phi003:5.722	visa dehinc caelo facies delapsa parentis
urn:cts:latinLit:phi0690.phi003:5.723	Anchisae subito tales effundere voces:
urn:cts:latinLit:phi0690.phi003:5.724	"Nate, mihi vita quondam, dum vita manebat,
urn:cts:latinLit:phi0690.phi003:5.725	care magis, nate, Iliacis exercite fatis,
urn:cts:latinLit:phi0690.phi003:5.726	imperio Iovis huc venio, qui classibus ignem
urn:cts:latinLit:phi0690.phi003:5.727	depulit, et caelo tandem miseratus ab alto est.
urn:cts:latinLit:phi0690.phi003:5.728	Consiliis pare, quae nunc pulcherrima Nautes
urn:cts:latinLit:phi0690.phi003:5.729	dat senior; lectos iuvenes, fortissima corda,
urn:cts:latinLit:phi0690.phi003:5.730	defer in Italiam; gens dura atque aspera cultu
urn:cts:latinLit:phi0690.phi003:5.731	debellanda tibi Latio est. Ditis tamen ante
urn:cts:latinLit:phi0690.phi003:5.732	infernas accede domos, et Averna per alta
urn:cts:latinLit:phi0690.phi003:5.733	congressus pete, nate, meos. Non me impia namque
urn:cts:latinLit:phi0690.phi003:5.734	Tartara habent, tristes umbrae, sed amoena piorum
urn:cts:latinLit:phi0690.phi003:5.735	concilia Elysiumque colo. Huc casta Sibylla
urn:cts:latinLit:phi0690.phi003:5.736	nigrarum multo pecudum te sanguine ducet:
urn:cts:latinLit:phi0690.phi003:5.737	tum genus omne tuum, et quae dentur moenia, disces.
urn:cts:latinLit:phi0690.phi003:5.738	Iamque vale: torquet medios Nox humida cursus,
urn:cts:latinLit:phi0690.phi003:5.739	et me saevus equis Oriens adflavit anhelis."
urn:cts:latinLit:phi0690.phi003:5.740	Dixerat, et tenuis fugit, ceu fumus, in auras.
urn:cts:latinLit:phi0690.phi003:5.741	Aeneas, "Quo deinde ruis, quo proripis?" inquit,
urn:cts:latinLit:phi0690.phi003:5.742	"Quem fugis, aut quis te nostris complexibus arcet?"
urn:cts:latinLit:phi0690.phi003:5.743	Haec memorans cinerem et sopitos suscitat ignes,
urn:cts:latinLit:phi0690.phi003:5.744	Pergameumque Larem et canae penetralia Vestae
urn:cts:latinLit:phi0690.phi003:5.745	farre pio et plena supplex veneratur acerra.
urn:cts:latinLit:phi0690.phi003:5.746	Extemplo socios primumque arcessit Acesten,
urn:cts:latinLit:phi0690.phi003:5.747	et Iovis imperium et cari praecepta parentis
urn:cts:latinLit:phi0690.phi003:5.748	edocet, et quae nunc animo sententia constet.
urn:cts:latinLit:phi0690.phi003:5.749	Haud mora consiliis, nec iussa recusat Acestes.
urn:cts:latinLit:phi0690.phi003:5.750	Transcribunt urbi matres, populumque volentem
urn:cts:latinLit:phi0690.phi003:5.751	deponunt, animos nil magnae laudis egentes.
urn:cts:latinLit:phi0690.phi003:5.752	Ipsi transtra novant, flammisque ambesa reponunt
urn:cts:latinLit:phi0690.phi003:5.753	robora navigiis, aptant remosque rudentesque,
urn:cts:latinLit:phi0690.phi003:5.754	exigui numero, sed bello vivida virtus.
urn:cts:latinLit:phi0690.phi003:5.755	Interea Aeneas urbem designat aratro
urn:cts:latinLit:phi0690.phi003:5.756	sortiturque domos; hoc Ilium et haec loca Troiam
urn:cts:latinLit:phi0690.phi003:5.757	esse iubet. Gaudet regno Troianus Acestes,
urn:cts:latinLit:phi0690.phi003:5.758	indicitque forum et patribus dat iura vocatis.
urn:cts:latinLit:phi0690.phi003:5.759	Tum vicina astris, Erycino in vertice sedes
urn:cts:latinLit:phi0690.phi003:5.760	fundatur Veneri Idaliae, tumuloque sacerdos
urn:cts:latinLit:phi0690.phi003:5.761	ac lucus late sacer additur Anchiseo.
urn:cts:latinLit:phi0690.phi003:5.762	Iamque dies epulata novem gens omnis, et aris
urn:cts:latinLit:phi0690.phi003:5.763	factus honos: placidi straverunt aequora venti,
urn:cts:latinLit:phi0690.phi003:5.764	creber et adspirans rursus vocat Auster in altum.
urn:cts:latinLit:phi0690.phi003:5.765	Exoritur procurva ingens per litora fletus;
urn:cts:latinLit:phi0690.phi003:5.766	complexi inter se noctemque diemque morantur.
urn:cts:latinLit:phi0690.phi003:5.767	Ipsae iam matres, ipsi, quibus aspera quondam
urn:cts:latinLit:phi0690.phi003:5.768	visa maris facies et non tolerabile nomen,
urn:cts:latinLit:phi0690.phi003:5.769	ire volunt, omnemque fugae perferre laborem.
urn:cts:latinLit:phi0690.phi003:5.770	Quos bonus Aeneas dictis solatur amicis,
urn:cts:latinLit:phi0690.phi003:5.771	et consanguineo lacrimans commendat Acestae.
urn:cts:latinLit:phi0690.phi003:5.772	Tris Eryci vitulos et Tempestatibus agnam
urn:cts:latinLit:phi0690.phi003:5.773	caedere deinde iubet, solvique ex ordine funem.
urn:cts:latinLit:phi0690.phi003:5.774	Ipse, caput tonsae foliis evinctus olivae,
urn:cts:latinLit:phi0690.phi003:5.775	stans procul in prora pateram tenet, extaque salsos
urn:cts:latinLit:phi0690.phi003:5.776	proiicit in fluctus ac vina liquentia fundit.
urn:cts:latinLit:phi0690.phi003:5.777	Prosequitur surgens a puppi ventus euntes.
urn:cts:latinLit:phi0690.phi003:5.778	Certatim socii feriunt mare et aequora verrunt.
urn:cts:latinLit:phi0690.phi003:5.779	At Venus interea Neptunum exercita curis
urn:cts:latinLit:phi0690.phi003:5.780	adloquitur, talesque effundit pectore questus:
urn:cts:latinLit:phi0690.phi003:5.781	Iunonis gravis ira nec exsaturabile pectus
urn:cts:latinLit:phi0690.phi003:5.782	cogunt me, Neptune, preces descendere in omnes;
urn:cts:latinLit:phi0690.phi003:5.783	quam nec longa dies, pietas nec mitigat ulla,
urn:cts:latinLit:phi0690.phi003:5.784	nec Iovis imperio fatisque infracta quiescit.
urn:cts:latinLit:phi0690.phi003:5.785	Non media de gente Phrygum exedisse nefandis
urn:cts:latinLit:phi0690.phi003:5.786	urbem odiis satis est, nec poenam traxe per omnem:
urn:cts:latinLit:phi0690.phi003:5.787	reliquias Troiae, cineres atque ossa peremptae
urn:cts:latinLit:phi0690.phi003:5.788	insequitur: causas tanti sciat illa furoris.
urn:cts:latinLit:phi0690.phi003:5.789	Ipse mihi nuper Libycis tu testis in undis
urn:cts:latinLit:phi0690.phi003:5.790	quam molem subito excierit: maria omnia caelo
urn:cts:latinLit:phi0690.phi003:5.791	miscuit, Aeoliis nequiquam freta procellis,
urn:cts:latinLit:phi0690.phi003:5.792	in regnis hoc ausa tuis.
urn:cts:latinLit:phi0690.phi003:5.793	Per scelus ecce etiam Troianis matribus actis
urn:cts:latinLit:phi0690.phi003:5.794	exussit foede puppes, et classe subegit
urn:cts:latinLit:phi0690.phi003:5.795	amissa socios ignotae linquere terrae.
urn:cts:latinLit:phi0690.phi003:5.796	Quod superest, oro, liceat dare tuta per undas
urn:cts:latinLit:phi0690.phi003:5.797	vela tibi, liceat Laurentem attingere Thybrim:
urn:cts:latinLit:phi0690.phi003:5.798	si concessa peto, si dant ea moenia Parcae."
urn:cts:latinLit:phi0690.phi003:5.799	Tum Saturnius haec domitor maris edidit alti:
urn:cts:latinLit:phi0690.phi003:5.800	"Fas omne est, Cytherea, meis te fidere regnis,
urn:cts:latinLit:phi0690.phi003:5.801	unde genus ducis: merui quoque; saepe furores
urn:cts:latinLit:phi0690.phi003:5.802	compressi, et rabiem tantam caelique marisque.
urn:cts:latinLit:phi0690.phi003:5.803	Nec minor in terris, Xanthum Simontaque testor,
urn:cts:latinLit:phi0690.phi003:5.804	Aeneae mihi cura tui. Cum Troia Achilles
urn:cts:latinLit:phi0690.phi003:5.805	exanimata sequens impingeret agmina muris,
urn:cts:latinLit:phi0690.phi003:5.806	milia multa daret leto, gemerentque repleti
urn:cts:latinLit:phi0690.phi003:5.807	amnes, nec reperire viam atque evolvere posset
urn:cts:latinLit:phi0690.phi003:5.808	in mare se Xanthus, Pelidae tunc ego forti
urn:cts:latinLit:phi0690.phi003:5.809	congressum Aenean nec dis nec viribus aequis
urn:cts:latinLit:phi0690.phi003:5.810	nube cava rapui, cuperem cum vertere ab imo
urn:cts:latinLit:phi0690.phi003:5.811	structa meis manibus periurae moenia Troiae.
urn:cts:latinLit:phi0690.phi003:5.812	Nunc quoque mens eadem perstat mihi: pelle timores.
urn:cts:latinLit:phi0690.phi003:5.813	Tutus, quos optas, portus accedet Averni.
urn:cts:latinLit:phi0690.phi003:5.814	Unus erit tantum, amissum quem gurgite quaeres;
urn:cts:latinLit:phi0690.phi003:5.815	unum pro multis dabitur caput."
urn:cts:latinLit:phi0690.phi003:5.816	His ubi laeta deae permulsit pectora dictis,
urn:cts:latinLit:phi0690.phi003:5.817	iungit equos auro genitor, spumantiaque addit
urn:cts:latinLit:phi0690.phi003:5.818	frena feris, manibusque omnes effundit habenas.
urn:cts:latinLit:phi0690.phi003:5.819	Caeruleo per summa levis volat aequora curru;
urn:cts:latinLit:phi0690.phi003:5.820	subsidunt undae, tumidumque sub axe tonanti
urn:cts:latinLit:phi0690.phi003:5.821	sternitur aequor aquis; fugiunt vasto aethere nimbi.
urn:cts:latinLit:phi0690.phi003:5.822	Tum variae comitum facies, immania cete,
urn:cts:latinLit:phi0690.phi003:5.823	et senior Glauci chorus, Inousque Palaemon,
urn:cts:latinLit:phi0690.phi003:5.824	Tritonesque citi, Phorcique exercitus omnis;
urn:cts:latinLit:phi0690.phi003:5.825	laeva tenent Thetis, et Melite, Panopeaque virgo,
urn:cts:latinLit:phi0690.phi003:5.826	Nisaee, Spioque, Thaliaque, Cymodoceque.
urn:cts:latinLit:phi0690.phi003:5.827	Hic patris Aeneae suspensam blanda vicissim
urn:cts:latinLit:phi0690.phi003:5.828	gaudia pertemptant mentem: iubet ocius omnes
urn:cts:latinLit:phi0690.phi003:5.829	attolli malos, intendi brachia velis.
urn:cts:latinLit:phi0690.phi003:5.830	Una omnes fecere pedem pariterque sinistros,
urn:cts:latinLit:phi0690.phi003:5.831	nunc dextros solvere sinus; una ardua torquent
urn:cts:latinLit:phi0690.phi003:5.832	cornua detorquentque; ferunt sua flamina classem.
urn:cts:latinLit:phi0690.phi003:5.833	Princeps ante omnes densum Palinurus agebat
urn:cts:latinLit:phi0690.phi003:5.834	agmen; ad hunc alii cursum contendere iussi.
urn:cts:latinLit:phi0690.phi003:5.835	Iamque fere mediam caeli Nox humida metam
urn:cts:latinLit:phi0690.phi003:5.836	contigerat; placida laxabant membra quiete
urn:cts:latinLit:phi0690.phi003:5.837	sub remis fusi per dura sedilia nautae:
urn:cts:latinLit:phi0690.phi003:5.838	cum levis aetheriis delapsus Somnus ab astris
urn:cts:latinLit:phi0690.phi003:5.839	ara dimovit tenebrosum et dispulit umbras,
urn:cts:latinLit:phi0690.phi003:5.840	te, Palinure, petens, tibi somnia tristia portans
urn:cts:latinLit:phi0690.phi003:5.841	insonti; puppique deus consedit in alta,
urn:cts:latinLit:phi0690.phi003:5.842	Phorbanti similis, funditque has ore loquelas:
urn:cts:latinLit:phi0690.phi003:5.843	"Iaside Palinure, ferunt ipsa aequora classem;
urn:cts:latinLit:phi0690.phi003:5.844	aequatae spirant aurae; datur hora quieti.
urn:cts:latinLit:phi0690.phi003:5.845	Pone caput, fessosque oculos furare labori:
urn:cts:latinLit:phi0690.phi003:5.846	ipse ego paulisper pro te tua munera inibo."
urn:cts:latinLit:phi0690.phi003:5.847	Cui vix attollens Palinurus lumina fatur:
urn:cts:latinLit:phi0690.phi003:5.848	"Mene salis placidi voltum fluctusque quietos
urn:cts:latinLit:phi0690.phi003:5.849	ignorare iubes? Mene huic confidere monstro?
urn:cts:latinLit:phi0690.phi003:5.850	Aenean credam quid enim fallacibus auris
urn:cts:latinLit:phi0690.phi003:5.851	et caelo, totiens deceptus fraude sereni?"
urn:cts:latinLit:phi0690.phi003:5.852	Talia dicta dabat, clavumque affixus et haerens
urn:cts:latinLit:phi0690.phi003:5.853	nusquam amittebat, oculosque sub astra tenebat.
urn:cts:latinLit:phi0690.phi003:5.854	Ecce deus ramum Lethaeo rore madentem,
urn:cts:latinLit:phi0690.phi003:5.855	vique soporatum Stygia, super utraque quassat
urn:cts:latinLit:phi0690.phi003:5.856	tempora, cunctantique natantia lumina solvit.
urn:cts:latinLit:phi0690.phi003:5.857	Vix primos inopina quies laxaverat artus,
urn:cts:latinLit:phi0690.phi003:5.858	et super incumbens cum puppis parte revolsa,
urn:cts:latinLit:phi0690.phi003:5.859	cumque gubernaclo, liquidas proiecit in undas
urn:cts:latinLit:phi0690.phi003:5.860	praecipitem ac socios nequiquam saepe vocantem;
urn:cts:latinLit:phi0690.phi003:5.861	ipse volans tenues se sustulit ales ad auras.
urn:cts:latinLit:phi0690.phi003:5.862	Currit iter tutum non secius aequore classis,
urn:cts:latinLit:phi0690.phi003:5.863	promissisque patris Neptuni interrita fertur.
urn:cts:latinLit:phi0690.phi003:5.864	Iamque adeo scopulos Sirenum advecta subibat,
urn:cts:latinLit:phi0690.phi003:5.865	difficiles quondam multorumque ossibus albos,
urn:cts:latinLit:phi0690.phi003:5.866	tum rauca adsiduo longe sale saxa sonabant:
urn:cts:latinLit:phi0690.phi003:5.867	cum pater amisso fluitantem errare magistro
urn:cts:latinLit:phi0690.phi003:5.868	sensit, et ipse ratem nocturnis rexit in undis,
urn:cts:latinLit:phi0690.phi003:5.869	multa gemens, casuque animum concussus amici
urn:cts:latinLit:phi0690.phi003:5.870	"O nimium caelo et pelago confise sereno,
urn:cts:latinLit:phi0690.phi003:5.871	nudus in ignota, Palinure, iacebis harena!"

urn:cts:latinLit:phi0690.phi003:6.1	Sic fatur lacrimans, classique immittit habenas,
urn:cts:latinLit:phi0690.phi003:6.2	et tandem Eubocis Cumarum adlabitur oris.
urn:cts:latinLit:phi0690.phi003:6.3	Obvertunt pelago proras; tum dente tenaci
urn:cts:latinLit:phi0690.phi003:6.4	ancora fundabat naves, et litora curvae
urn:cts:latinLit:phi0690.phi003:6.5	praetexunt puppes. Iuvenum manus emicat ardens
urn:cts:latinLit:phi0690.phi003:6.6	litus in Hesperium; quaerit pars semina flammae
urn:cts:latinLit:phi0690.phi003:6.7	abstrusa in venis silicis, pars densa ferarum
urn:cts:latinLit:phi0690.phi003:6.8	tecta rapit silvas, inventaque flumina monstrat.
urn:cts:latinLit:phi0690.phi003:6.9	At pius Aeneas arces, quibus altus Apollo
urn:cts:latinLit:phi0690.phi003:6.10	praesidet, horrendaeque procul secreta Sibyllae
urn:cts:latinLit:phi0690.phi003:6.11	antrum immane petit, magnum cui mentem animumque
urn:cts:latinLit:phi0690.phi003:6.12	Delius inspirat vates, aperitque futura.
urn:cts:latinLit:phi0690.phi003:6.13	Iam subeunt Triviae lucos atque aurea tecta.
urn:cts:latinLit:phi0690.phi003:6.14	Daedalus, ut fama est, fugiens Minoa regna,
urn:cts:latinLit:phi0690.phi003:6.15	praepetibus pennis ausus se credere caelo,
urn:cts:latinLit:phi0690.phi003:6.16	insuetum per iter gelidas enavit ad Arctos,
urn:cts:latinLit:phi0690.phi003:6.17	Chalcidicaque levis tandem super adstitit arce.
urn:cts:latinLit:phi0690.phi003:6.18	Redditus his primum terris, tibi, Phoebe, sacravit
urn:cts:latinLit:phi0690.phi003:6.19	remigium alarum, posuitque immania templa.
urn:cts:latinLit:phi0690.phi003:6.20	In foribus letum Androgeo: tum pendere poenas
urn:cts:latinLit:phi0690.phi003:6.21	Cecropidae iussi---miserum!---septena quotannis
urn:cts:latinLit:phi0690.phi003:6.22	corpora natorum; stat ductis sortibus urna.
urn:cts:latinLit:phi0690.phi003:6.23	Contra elata mari respondet Gnosia tellus:
urn:cts:latinLit:phi0690.phi003:6.24	hic crudelis amor tauri, suppostaque furto
urn:cts:latinLit:phi0690.phi003:6.25	Pasipha, mixtumque genus prolesque biformis
urn:cts:latinLit:phi0690.phi003:6.26	Minotaurus inest, Veneris monumenta nefandae;
urn:cts:latinLit:phi0690.phi003:6.27	hic labor ille domus et inextricabilis error;
urn:cts:latinLit:phi0690.phi003:6.28	magnum reginae sed enim miseratus amorem
urn:cts:latinLit:phi0690.phi003:6.29	Daedalus ipse dolos tecti ambagesque resolvit,
urn:cts:latinLit:phi0690.phi003:6.30	caeca regens filo vestigia. Tu quoque magnam
urn:cts:latinLit:phi0690.phi003:6.31	partem opere in tanto, sineret dolor, Icare, haberes.
urn:cts:latinLit:phi0690.phi003:6.32	Bis conatus erat casus effingere in auro;
urn:cts:latinLit:phi0690.phi003:6.33	bis patriae cecidere manus. Quin protinus omnia
urn:cts:latinLit:phi0690.phi003:6.34	perlegerent oculis, ni iam praemissus Achates
urn:cts:latinLit:phi0690.phi003:6.35	adforet, atque una Phoebi Triviaeque sacerdos,
urn:cts:latinLit:phi0690.phi003:6.36	Deiphobe Glauci, fatur quae talia regi:
urn:cts:latinLit:phi0690.phi003:6.37	"Non hoc ista sibi tempus spectacula poscit;
urn:cts:latinLit:phi0690.phi003:6.38	nunc grege de intacto septem mactare iuvencos
urn:cts:latinLit:phi0690.phi003:6.39	praestiterit, totidem lectas de more bidentes."
urn:cts:latinLit:phi0690.phi003:6.40	Talibus adfata Aenean (nec sacra morantur
urn:cts:latinLit:phi0690.phi003:6.41	iussa viri), Teucros vocat alta in templa sacerdos.
urn:cts:latinLit:phi0690.phi003:6.42	Excisum Euboicae latus ingens rupis in antrum,
urn:cts:latinLit:phi0690.phi003:6.43	quo lati ducunt aditus centum, ostia centum;
urn:cts:latinLit:phi0690.phi003:6.44	unde ruunt totidem voces, responsa Sibyllae.
urn:cts:latinLit:phi0690.phi003:6.45	Ventum erat ad limen, cum virgo. "Poscere fata
urn:cts:latinLit:phi0690.phi003:6.46	tempus" ait; "deus, ecce, deus!" Cui talia fanti
urn:cts:latinLit:phi0690.phi003:6.47	ante fores subito non voltus, non color unus,
urn:cts:latinLit:phi0690.phi003:6.48	non comptae mansere comae; sed pectus anhelum,
urn:cts:latinLit:phi0690.phi003:6.49	et rabie fera corda tument; maiorque videri,
urn:cts:latinLit:phi0690.phi003:6.50	nec mortale sonans, adflata est numine quando
urn:cts:latinLit:phi0690.phi003:6.51	iam propiore dei. "Cessas in vota precesque,
urn:cts:latinLit:phi0690.phi003:6.52	Tros" ait "Aenea? Cessas? Neque enim ante dehiscent
urn:cts:latinLit:phi0690.phi003:6.53	attonitae magna ora domus." Et talia fata
urn:cts:latinLit:phi0690.phi003:6.54	conticuit. Gelidus Teucris per dura cucurrit
urn:cts:latinLit:phi0690.phi003:6.55	ossa tremor, funditque preces rex pectore ab imo:
urn:cts:latinLit:phi0690.phi003:6.56	"Phoebe, graves Troiae semper miserate labores,
urn:cts:latinLit:phi0690.phi003:6.57	Dardana qui Paridis direxti tela manusque
urn:cts:latinLit:phi0690.phi003:6.58	corpus in Aeacidae, magnas obeuntia terras
urn:cts:latinLit:phi0690.phi003:6.59	tot maria intravi duce te, penitusque repostas
urn:cts:latinLit:phi0690.phi003:6.60	Massylum gentes praetentaque Syrtibus arva,
urn:cts:latinLit:phi0690.phi003:6.61	iam tandem Italiae fugientis prendimus oras;
urn:cts:latinLit:phi0690.phi003:6.62	hac Troiana tenus fuerit Fortuna secuta.
urn:cts:latinLit:phi0690.phi003:6.63	Vos quoque Pergameae iam fas est parcere genti,
urn:cts:latinLit:phi0690.phi003:6.64	dique deaeque omnes quibus obstitit Ilium et ingens
urn:cts:latinLit:phi0690.phi003:6.65	gloria Dardaniae. Tuque, O sanctissima vates,
urn:cts:latinLit:phi0690.phi003:6.66	praescia venturi, da, non indebita posco
urn:cts:latinLit:phi0690.phi003:6.67	regna meis fatis, Latio considere Teucros
urn:cts:latinLit:phi0690.phi003:6.68	errantisque deos agitataque numina Troiae.
urn:cts:latinLit:phi0690.phi003:6.69	Tum Phoebo et Triviae solido de marmore templum
urn:cts:latinLit:phi0690.phi003:6.70	instituam, festosque dies de nomine Phoebi.
urn:cts:latinLit:phi0690.phi003:6.71	Te quoque magna manent regnis penetralia nostris:
urn:cts:latinLit:phi0690.phi003:6.72	hic ego namque tuas sortes arcanaque fata,
urn:cts:latinLit:phi0690.phi003:6.73	dicta meae genti, ponam, lectosque sacrabo,
urn:cts:latinLit:phi0690.phi003:6.74	alma, viros. Foliis tantum ne carmina manda,
urn:cts:latinLit:phi0690.phi003:6.75	ne turbata volent rapidis ludibria ventis;
urn:cts:latinLit:phi0690.phi003:6.76	ipsa canas oro." Finem dedit ore loquendi.
urn:cts:latinLit:phi0690.phi003:6.77	At, Phoebi nondum patiens, immanis in antro
urn:cts:latinLit:phi0690.phi003:6.78	bacchatur vates, magnum si pectore possit
urn:cts:latinLit:phi0690.phi003:6.79	excussisse deum; tanto magis ille fatigat
urn:cts:latinLit:phi0690.phi003:6.80	os rabidum, fera corda domans, fingitque premendo.
urn:cts:latinLit:phi0690.phi003:6.81	Ostia iamque domus patuere ingentia centum
urn:cts:latinLit:phi0690.phi003:6.82	sponte sua, vatisque ferunt responsa per auras:
urn:cts:latinLit:phi0690.phi003:6.83	"O tandem magnis pelagi defuncte periclis!
urn:cts:latinLit:phi0690.phi003:6.84	Sed terrae graviora manent. In regna Lavini
urn:cts:latinLit:phi0690.phi003:6.85	Dardanidae venient; mitte hanc de pectore curam;
urn:cts:latinLit:phi0690.phi003:6.86	sed non et venisse volent. Bella, horrida bella,
urn:cts:latinLit:phi0690.phi003:6.87	et Thybrim multo spumantem sanguine cerno.
urn:cts:latinLit:phi0690.phi003:6.88	Non Simois tibi, nec Xanthus, nec Dorica castra
urn:cts:latinLit:phi0690.phi003:6.89	defuerint; alius Latio iam partus Achilles,
urn:cts:latinLit:phi0690.phi003:6.90	natus et ipse dea; nec Teucris addita Iuno
urn:cts:latinLit:phi0690.phi003:6.91	usquam aberit; cum tu supplex in rebus egenis
urn:cts:latinLit:phi0690.phi003:6.92	quas gentes Italum aut quas non oraveris urbes!
urn:cts:latinLit:phi0690.phi003:6.93	Causa mali tanti coniunx iterum hospita Teucris
urn:cts:latinLit:phi0690.phi003:6.94	externique iterum thalami.
urn:cts:latinLit:phi0690.phi003:6.95	Tu ne cede malis, sed contra audentior ito,
urn:cts:latinLit:phi0690.phi003:6.96	qua tua te Fortuna sinet. Via prima salutis,
urn:cts:latinLit:phi0690.phi003:6.97	quod minime reris, Graia pandetur ab urbe."
urn:cts:latinLit:phi0690.phi003:6.98	Talibus ex adyto dictis Cumaea Sibylla
urn:cts:latinLit:phi0690.phi003:6.99	horrendas canit ambages antroque remugit,
urn:cts:latinLit:phi0690.phi003:6.100	obscuris vera involvens: ea frena furenti
urn:cts:latinLit:phi0690.phi003:6.101	concutit, et stimulos sub pectore vertit Apollo.
urn:cts:latinLit:phi0690.phi003:6.102	Ut primum cessit furor et rabida ora quierunt,
urn:cts:latinLit:phi0690.phi003:6.103	incipit Aeneas heros: "Non ulla laborum,
urn:cts:latinLit:phi0690.phi003:6.104	O virgo, nova mi facies inopinave surgit;
urn:cts:latinLit:phi0690.phi003:6.105	omnia praecepi atque animo mecum ante peregi.
urn:cts:latinLit:phi0690.phi003:6.106	Unum oro: quando hic inferni ianua regis
urn:cts:latinLit:phi0690.phi003:6.107	dicitur, et tenebrosa palus Acheronte refuso,
urn:cts:latinLit:phi0690.phi003:6.108	ire ad conspectum cari genitoris et ora
urn:cts:latinLit:phi0690.phi003:6.109	contingat; doceas iter et sacra ostia pandas.
urn:cts:latinLit:phi0690.phi003:6.110	Illum ego per flammas et mille sequentia tela
urn:cts:latinLit:phi0690.phi003:6.111	eripui his umeris, medioque ex hoste recepi;
urn:cts:latinLit:phi0690.phi003:6.112	ille meum comitatus iter, maria omnia mecum
urn:cts:latinLit:phi0690.phi003:6.113	atque omnes pelagique minas caelique ferebat,
urn:cts:latinLit:phi0690.phi003:6.114	invalidus, vires ultra sortemque senectae.
urn:cts:latinLit:phi0690.phi003:6.115	Quin, ut te supplex peterem et tua limina adirem,
urn:cts:latinLit:phi0690.phi003:6.116	idem orans mandata dabat. Gnatique patrisque,
urn:cts:latinLit:phi0690.phi003:6.117	alma, precor, miserere;---potes namque omnia, nec te
urn:cts:latinLit:phi0690.phi003:6.118	nequiquam lucis Hecate praefecit Avernis;---
urn:cts:latinLit:phi0690.phi003:6.119	si potuit Manes arcessere coniugis Orpheus,
urn:cts:latinLit:phi0690.phi003:6.120	Threcia fretus cithara fidibusque canoris,
urn:cts:latinLit:phi0690.phi003:6.121	si fratrem Pollux alterna morte redemit,
urn:cts:latinLit:phi0690.phi003:6.122	itque reditque viam totiens. Quid Thesea, magnum
urn:cts:latinLit:phi0690.phi003:6.123	quid memorem Alciden? Et mi genus ab Iove summo."
urn:cts:latinLit:phi0690.phi003:6.124	Talibus orabat dictis, arasque tenebat,
urn:cts:latinLit:phi0690.phi003:6.125	cum sic orsa loqui vates: "Sate sanguine divom,
urn:cts:latinLit:phi0690.phi003:6.126	Tros Anchisiade, facilis descensus Averno;
urn:cts:latinLit:phi0690.phi003:6.127	noctes atque dies patet atri ianua Ditis;
urn:cts:latinLit:phi0690.phi003:6.128	sed revocare gradum superasque evadere ad auras,
urn:cts:latinLit:phi0690.phi003:6.129	hoc opus, hic labor est. Pauci, quos aequus amavit
urn:cts:latinLit:phi0690.phi003:6.130	Iuppiter, aut ardens evexit ad aethera virtus,
urn:cts:latinLit:phi0690.phi003:6.131	dis geniti potuere. Tenent media omnia silvae,
urn:cts:latinLit:phi0690.phi003:6.132	Cocytusque sinu labens circumvenit atro.
urn:cts:latinLit:phi0690.phi003:6.133	Quod si tantus amor menti, si tanta cupido est,
urn:cts:latinLit:phi0690.phi003:6.134	bis Stygios innare lacus, bis nigra videre
urn:cts:latinLit:phi0690.phi003:6.135	Tartara, et insano iuvat indulgere labori,
urn:cts:latinLit:phi0690.phi003:6.136	accipe, quae peragenda prius. Latet arbore opaca
urn:cts:latinLit:phi0690.phi003:6.137	aureus et foliis et lento vimine ramus,
urn:cts:latinLit:phi0690.phi003:6.138	Iunoni infernae dictus sacer; hunc tegit omnis
urn:cts:latinLit:phi0690.phi003:6.139	lucus, et obscuris claudunt convallibus umbrae.
urn:cts:latinLit:phi0690.phi003:6.140	Sed non ante datur telluris operta subire,
urn:cts:latinLit:phi0690.phi003:6.141	auricomos quam quis decerpserit arbore fetus.
urn:cts:latinLit:phi0690.phi003:6.142	Hoc sibi pulchra suum ferri Proserpina munus
urn:cts:latinLit:phi0690.phi003:6.143	instituit. Primo avulso non deficit alter
urn:cts:latinLit:phi0690.phi003:6.144	aureus, et simili frondescit virga metallo.
urn:cts:latinLit:phi0690.phi003:6.145	Ergo alte vestiga oculis, et rite repertum
urn:cts:latinLit:phi0690.phi003:6.146	carpe manu; namque ipse volens facilisque sequetur,
urn:cts:latinLit:phi0690.phi003:6.147	si te fata vocant; aliter non viribus ullis
urn:cts:latinLit:phi0690.phi003:6.148	vincere, nec duro poteris convellere ferro.
urn:cts:latinLit:phi0690.phi003:6.149	Praeterea iacet exanimum tibi corpus amici---
urn:cts:latinLit:phi0690.phi003:6.150	heu nescis---totamque incestat funere classem,
urn:cts:latinLit:phi0690.phi003:6.151	dum consulta petis nostroque in limine pendes.
urn:cts:latinLit:phi0690.phi003:6.152	Sedibus hunc refer ante suis et conde sepulchro.
urn:cts:latinLit:phi0690.phi003:6.153	Duc nigras pecudes; ea prima piacula sunto:
urn:cts:latinLit:phi0690.phi003:6.154	sic demum lucos Stygis et regna invia vivis
urn:cts:latinLit:phi0690.phi003:6.155	aspicies." Dixit, pressoque obmutuit ore.
urn:cts:latinLit:phi0690.phi003:6.156	Aeneas maesto defixus lumina voltu
urn:cts:latinLit:phi0690.phi003:6.157	ingreditur, linquens antrum, caecosque volutat
urn:cts:latinLit:phi0690.phi003:6.158	eventus animo secum. Cui fidus Achates
urn:cts:latinLit:phi0690.phi003:6.159	it comes, et paribus curis vestigia figit.
urn:cts:latinLit:phi0690.phi003:6.160	Multa inter sese vario sermone serebant,
urn:cts:latinLit:phi0690.phi003:6.161	quem socium exanimem vates, quod corpus humandum
urn:cts:latinLit:phi0690.phi003:6.162	diceret. Atque illi Misenum in litore sicco,
urn:cts:latinLit:phi0690.phi003:6.163	ut venere, vident indigna morte peremptum,
urn:cts:latinLit:phi0690.phi003:6.164	Misenum Aeoliden, quo non praestantior alter
urn:cts:latinLit:phi0690.phi003:6.165	aere ciere viros, Martemque accendere cantu.
urn:cts:latinLit:phi0690.phi003:6.166	Hectoris hic magni fuerat comes, Hectora circum
urn:cts:latinLit:phi0690.phi003:6.167	et lituo pugnas insignis obibat et hasta:
urn:cts:latinLit:phi0690.phi003:6.168	postquam illum vita victor spoliavit Achilles,
urn:cts:latinLit:phi0690.phi003:6.169	Dardanio Aeneae sese fortissimus heros
urn:cts:latinLit:phi0690.phi003:6.170	addiderat socium, non inferiora secutus.
urn:cts:latinLit:phi0690.phi003:6.171	Sed tum, forte cava dum personat aequora concha,
urn:cts:latinLit:phi0690.phi003:6.172	demens, et cantu vocat in certamina divos,
urn:cts:latinLit:phi0690.phi003:6.173	aemulus exceptum Triton, si credere dignum est,
urn:cts:latinLit:phi0690.phi003:6.174	inter saxa virum spumosa inmerserat unda.
urn:cts:latinLit:phi0690.phi003:6.175	Ergo omnes magno circum clamore fremebant,
urn:cts:latinLit:phi0690.phi003:6.176	praecipue pius Aeneas. Tum iussa Sibyllae,
urn:cts:latinLit:phi0690.phi003:6.177	haud mora, festinant flentes, aramque sepulchri
urn:cts:latinLit:phi0690.phi003:6.178	congerere arboribus caeloque educere certant.
urn:cts:latinLit:phi0690.phi003:6.179	Itur in antiquam silvam, stabula alta ferarum;
urn:cts:latinLit:phi0690.phi003:6.180	procumbunt piceae, sonat icta securibus ilex,
urn:cts:latinLit:phi0690.phi003:6.181	fraxineaeque trabes cuneis et fissile robur
urn:cts:latinLit:phi0690.phi003:6.182	scinditur, advolvunt ingentis montibus ornos.
urn:cts:latinLit:phi0690.phi003:6.183	Nec non Aeneas opera inter talia primus
urn:cts:latinLit:phi0690.phi003:6.184	hortatur socios, paribusque accingitur armis.
urn:cts:latinLit:phi0690.phi003:6.185	Atque haec ipse suo tristi cum corde volutat,
urn:cts:latinLit:phi0690.phi003:6.186	aspectans silvam inmensam, et sic voce precatur:
urn:cts:latinLit:phi0690.phi003:6.187	"Si nunc se nobis ille aureus arbore ramus
urn:cts:latinLit:phi0690.phi003:6.188	ostendat nemore in tanto, quando omnia vere
urn:cts:latinLit:phi0690.phi003:6.189	heu nimium de te vates, Misene, locuta est."
urn:cts:latinLit:phi0690.phi003:6.190	Vix ea fatus erat, geminae cum forte columbae
urn:cts:latinLit:phi0690.phi003:6.191	ipsa sub ora viri caelo venere volantes,
urn:cts:latinLit:phi0690.phi003:6.192	et viridi sedere solo. Tum maximus heros
urn:cts:latinLit:phi0690.phi003:6.193	maternas agnoscit aves, laetusque precatur:
urn:cts:latinLit:phi0690.phi003:6.194	"Este duces, O, si qua via est, cursumque per auras
urn:cts:latinLit:phi0690.phi003:6.195	dirigite in lucos, ubi pinguem dives opacat
urn:cts:latinLit:phi0690.phi003:6.196	ramus humum. Tuque, O, dubiis ne defice rebus,
urn:cts:latinLit:phi0690.phi003:6.197	diva parens." Sic effatus vestigia pressit,
urn:cts:latinLit:phi0690.phi003:6.198	observans quae signa ferant, quo tendere pergant.
urn:cts:latinLit:phi0690.phi003:6.199	Pascentes illae tantum prodire volando,
urn:cts:latinLit:phi0690.phi003:6.200	quantum acie possent oculi servare sequentum.
urn:cts:latinLit:phi0690.phi003:6.201	Inde ubi venere ad fauces grave olentis Averni,
urn:cts:latinLit:phi0690.phi003:6.202	tollunt se celeres, liquidumque per ara lapsae
urn:cts:latinLit:phi0690.phi003:6.203	sedibus optatis geminae super arbore sidunt,
urn:cts:latinLit:phi0690.phi003:6.204	discolor unde auri per ramos aura refulsit.
urn:cts:latinLit:phi0690.phi003:6.205	Quale solet silvis brumali frigore viscum
urn:cts:latinLit:phi0690.phi003:6.206	fronde virere nova, quod non sua seminat arbos,
urn:cts:latinLit:phi0690.phi003:6.207	et croceo fetu teretis circumdare truncos,
urn:cts:latinLit:phi0690.phi003:6.208	talis erat species auri frondentis opaca
urn:cts:latinLit:phi0690.phi003:6.209	ilice, sic leni crepitabat brattea vento.
urn:cts:latinLit:phi0690.phi003:6.210	Corripit Aeneas extemplo avidusque refringit
urn:cts:latinLit:phi0690.phi003:6.211	cunctantem, et vatis portat sub tecta Sibyllae.
urn:cts:latinLit:phi0690.phi003:6.212	Nec minus interea Misenum in litore Teucri
urn:cts:latinLit:phi0690.phi003:6.213	flebant, et cineri ingrato suprema ferebant.
urn:cts:latinLit:phi0690.phi003:6.214	Principio pinguem taedis et robore secto
urn:cts:latinLit:phi0690.phi003:6.215	ingentem struxere pyram, cui frondibus atris
urn:cts:latinLit:phi0690.phi003:6.216	intexunt latera, et ferales ante cupresios
urn:cts:latinLit:phi0690.phi003:6.217	constituunt, decorantque super fulgentibus armis.
urn:cts:latinLit:phi0690.phi003:6.218	Pars calidos latices et ana undantia flammis
urn:cts:latinLit:phi0690.phi003:6.219	expediunt, corpusque lavant frigentis et unguunt.
urn:cts:latinLit:phi0690.phi003:6.220	Fit gemitus. Tum membra toro defleta reponunt,
urn:cts:latinLit:phi0690.phi003:6.221	purpureasque super vestes, velamina nota,
urn:cts:latinLit:phi0690.phi003:6.222	coniciunt. Pars ingenti subiere feretro,
urn:cts:latinLit:phi0690.phi003:6.223	triste ministerium, et subiectam more parentum
urn:cts:latinLit:phi0690.phi003:6.224	aversi tenuere facem. Congesta cremantur
urn:cts:latinLit:phi0690.phi003:6.225	turea dona, dapes, fuso crateres olivo.
urn:cts:latinLit:phi0690.phi003:6.226	Postquam conlapsi cineres et flamma quievit
urn:cts:latinLit:phi0690.phi003:6.227	reliquias vino et bibulam lavere favillam,
urn:cts:latinLit:phi0690.phi003:6.228	ossaque lecta cado texit Corynaeus ano.
urn:cts:latinLit:phi0690.phi003:6.229	Idem ter socios pura circumtulit unda,
urn:cts:latinLit:phi0690.phi003:6.230	spargens rore levi et ramo felicis olivae,
urn:cts:latinLit:phi0690.phi003:6.231	lustravitque viros, dixitque novissima verba.
urn:cts:latinLit:phi0690.phi003:6.232	At pius Aeneas ingenti mole sepulcrum
urn:cts:latinLit:phi0690.phi003:6.233	imponit, suaque arma viro, remumque tubamque,
urn:cts:latinLit:phi0690.phi003:6.234	monte sub ario, qui nunc "Misenus" ab illo
urn:cts:latinLit:phi0690.phi003:6.235	dicitur, aeternumque tenet per saecula nomen.
urn:cts:latinLit:phi0690.phi003:6.236	His actis, propere exsequitur praecepta Sibyllae.
urn:cts:latinLit:phi0690.phi003:6.237	Spelunca alta fuit vastoque immanis hiatu,
urn:cts:latinLit:phi0690.phi003:6.238	scrupea, tuta lacu nigro nemorumque tenebris,
urn:cts:latinLit:phi0690.phi003:6.239	quam super haud ullae poterant impune volantes
urn:cts:latinLit:phi0690.phi003:6.240	tendere iter pennis---talis sese halitus atris
urn:cts:latinLit:phi0690.phi003:6.241	faucibus effundens supera ad convexa ferebat:
urn:cts:latinLit:phi0690.phi003:6.242	[unde locum Grai dixerunt nomine Aornon.]
urn:cts:latinLit:phi0690.phi003:6.243	quattuor hic primum nigrantis terga iuvencos
urn:cts:latinLit:phi0690.phi003:6.244	constituit, frontique invergit vina sacerdos;
urn:cts:latinLit:phi0690.phi003:6.245	et summas carpens media inter cornua saetas
urn:cts:latinLit:phi0690.phi003:6.246	ignibus imponit sacris, libamina prima,
urn:cts:latinLit:phi0690.phi003:6.247	voce vocans Hecaten, Caeloque Ereboque potentem.
urn:cts:latinLit:phi0690.phi003:6.248	Supponunt alii cultros, tepidumque cruorem
urn:cts:latinLit:phi0690.phi003:6.249	suscipiunt pateris. Ipse atri velleris agnam
urn:cts:latinLit:phi0690.phi003:6.250	Aeneas matri Eumenidum magnaeque sorori
urn:cts:latinLit:phi0690.phi003:6.251	ense ferit, sterilemque tibi. Proserpina, vaccam.
urn:cts:latinLit:phi0690.phi003:6.252	Tum Stygio regi nocturnas inchoat aras,
urn:cts:latinLit:phi0690.phi003:6.253	et solida imponit taurorum viscera flammis,
urn:cts:latinLit:phi0690.phi003:6.254	pingue superque oleum infundens ardentibus extis.
urn:cts:latinLit:phi0690.phi003:6.255	Ecce autem, primi sub lumina solis et ortus,
urn:cts:latinLit:phi0690.phi003:6.256	sub pedibus mugire solum, et iuga coepta moveri
urn:cts:latinLit:phi0690.phi003:6.257	silvarum, visaeque canes ululare per umbram,
urn:cts:latinLit:phi0690.phi003:6.258	adventante dea. "Procul O procul este, profani,"
urn:cts:latinLit:phi0690.phi003:6.259	conclamat vates, "totoque absistite luco;
urn:cts:latinLit:phi0690.phi003:6.260	tuque invade viam, vaginaque eripe ferrum:
urn:cts:latinLit:phi0690.phi003:6.261	nunc animis opus, Aenea, nunc pectore firmo."
urn:cts:latinLit:phi0690.phi003:6.262	Tantum effata, furens antro se immisit aperto;
urn:cts:latinLit:phi0690.phi003:6.263	ille ducem haud timidis vadentem passibus aequat.
urn:cts:latinLit:phi0690.phi003:6.264	Di, quibus imperium est animarum, umbraeque silentes,
urn:cts:latinLit:phi0690.phi003:6.265	et Chaos, et Phlegethon, loca nocte tacentia late,
urn:cts:latinLit:phi0690.phi003:6.266	sit mihi fas audita loqui; sit numine vestro
urn:cts:latinLit:phi0690.phi003:6.267	pandere res alta terra et caligine mersas!
urn:cts:latinLit:phi0690.phi003:6.268	Ibant obscuri sola sub nocte per umbram,
urn:cts:latinLit:phi0690.phi003:6.269	perque domos Ditis vacuas et inania regna:
urn:cts:latinLit:phi0690.phi003:6.270	quale per incertam lunam sub luce maligna
urn:cts:latinLit:phi0690.phi003:6.271	est iter in silvis, ubi caelum condidit umbra
urn:cts:latinLit:phi0690.phi003:6.272	Iuppiter, et rebus nox abstulit atra colorem.
urn:cts:latinLit:phi0690.phi003:6.273	Vestibulum ante ipsum, primisque in faucibus Orci
urn:cts:latinLit:phi0690.phi003:6.274	Luctus et ultrices posuere cubilia Curae;
urn:cts:latinLit:phi0690.phi003:6.275	pallentesque habitant Morbi, tristisque Senectus,
urn:cts:latinLit:phi0690.phi003:6.276	et Metus, et malesuada Fames, ac turpis Egestas,
urn:cts:latinLit:phi0690.phi003:6.277	terribiles visu formae: Letumque, Labosque;
urn:cts:latinLit:phi0690.phi003:6.278	tum consanguineus Leti Sopor, et mala mentis
urn:cts:latinLit:phi0690.phi003:6.279	Gaudia, mortiferumque adverso in limine Bellum,
urn:cts:latinLit:phi0690.phi003:6.280	ferreique Eumenidum thalami, et Discordia demens,
urn:cts:latinLit:phi0690.phi003:6.281	vipereum crinem vittis innexa cruentis.
urn:cts:latinLit:phi0690.phi003:6.282	In medio ramos annosaque brachia pandit
urn:cts:latinLit:phi0690.phi003:6.283	ulmus opaca, ingens, quam sedem Somnia volgo
urn:cts:latinLit:phi0690.phi003:6.284	Pana tenere ferunt, foliisque sub omnibus haerent.
urn:cts:latinLit:phi0690.phi003:6.285	Multaque praeterea variarum monstra ferarum:
urn:cts:latinLit:phi0690.phi003:6.286	Centauri in foribus stabulant, Scyllaeque biformes,
urn:cts:latinLit:phi0690.phi003:6.287	et centumgeminus Briareus, ac belua Lernae
urn:cts:latinLit:phi0690.phi003:6.288	horrendum stridens, flammisque armata Chimaera,
urn:cts:latinLit:phi0690.phi003:6.289	Gorgones Harpyiaeque et forma tricorporis umbrae.
urn:cts:latinLit:phi0690.phi003:6.290	Corripit hic subita trepidus formidine ferrum
urn:cts:latinLit:phi0690.phi003:6.291	Aeneas, strictamque aciem venientibus offert,
urn:cts:latinLit:phi0690.phi003:6.292	et, ni docta comes tenues sine corpore vitas
urn:cts:latinLit:phi0690.phi003:6.293	admoneat volitare cava sub imagine formae,
urn:cts:latinLit:phi0690.phi003:6.294	inruat, et frustra ferro diverberet umbras.
urn:cts:latinLit:phi0690.phi003:6.295	Hinc via, Tartarei quae fert Acherontis ad undas.
urn:cts:latinLit:phi0690.phi003:6.296	Turbidus hic caeno vastaque voragine gurges
urn:cts:latinLit:phi0690.phi003:6.297	aestuat, atque omnem Cocyto eructat harenam.
urn:cts:latinLit:phi0690.phi003:6.298	Portitor has horrendus aquas et flumina servat
urn:cts:latinLit:phi0690.phi003:6.299	terribili squalore Charon, cui plurima mento
urn:cts:latinLit:phi0690.phi003:6.300	canities inculta iacet; stant lumina flamma,
urn:cts:latinLit:phi0690.phi003:6.301	sordidus ex umeris nodo dependet amictus.
urn:cts:latinLit:phi0690.phi003:6.302	Ipse ratem conto subigit, velisque ministrat,
urn:cts:latinLit:phi0690.phi003:6.303	et ferruginea subvectat corpora cymba,
urn:cts:latinLit:phi0690.phi003:6.304	iam senior, sed cruda deo viridisque senectus.
urn:cts:latinLit:phi0690.phi003:6.305	Huc omnis turba ad ripas effusa ruebat,
urn:cts:latinLit:phi0690.phi003:6.306	matres atque viri, defunctaque corpora vita
urn:cts:latinLit:phi0690.phi003:6.307	magnanimum heroum, pueri innuptaeque puellae,
urn:cts:latinLit:phi0690.phi003:6.308	impositique rogis iuvenes ante ora parentum:
urn:cts:latinLit:phi0690.phi003:6.309	quam multa in silvis autumni frigore primo
urn:cts:latinLit:phi0690.phi003:6.310	lapsa cadunt folia, aut ad terram gurgite ab alto
urn:cts:latinLit:phi0690.phi003:6.311	quam multae glomerantur aves, ubi frigidus annus
urn:cts:latinLit:phi0690.phi003:6.312	trans pontum fugat, et terris immittit apricis.
urn:cts:latinLit:phi0690.phi003:6.313	Stabant orantes primi transmittere cursum,
urn:cts:latinLit:phi0690.phi003:6.314	tendebantque manus ripae ulterioris amore.
urn:cts:latinLit:phi0690.phi003:6.315	Navita sed tristis nunc hos nunc accipit illos,
urn:cts:latinLit:phi0690.phi003:6.316	ast alios longe submotos arcet harena.
urn:cts:latinLit:phi0690.phi003:6.317	Aeneas, miratus enim motusque tumultu,
urn:cts:latinLit:phi0690.phi003:6.318	"Dic" ait "O virgo, quid volt concursus ad amnem?
urn:cts:latinLit:phi0690.phi003:6.319	Quidve petunt animae, vel quo discrimine ripas
urn:cts:latinLit:phi0690.phi003:6.320	hae linquunt, illae remis vada livida verrunt?"
urn:cts:latinLit:phi0690.phi003:6.321	Olli sic breviter fata est longaeva sacerdos:
urn:cts:latinLit:phi0690.phi003:6.322	"Anchisa generate, deum certissima proles,
urn:cts:latinLit:phi0690.phi003:6.323	Cocyti stagna alta vides Stygiamque paludem,
urn:cts:latinLit:phi0690.phi003:6.324	di cuius iurare timent et fallere numen.
urn:cts:latinLit:phi0690.phi003:6.325	Haec omnis, quam cernis, inops inhumataque turba est;
urn:cts:latinLit:phi0690.phi003:6.326	portitor ille Charon; hi, quos vehit unda, sepulti.
urn:cts:latinLit:phi0690.phi003:6.327	Nec ripas datur horrendas et rauca fluenta
urn:cts:latinLit:phi0690.phi003:6.328	transportare prius quam sedibus ossa quierunt.
urn:cts:latinLit:phi0690.phi003:6.329	Centum errant annos volitantque haec litora circum;
urn:cts:latinLit:phi0690.phi003:6.330	tum demum admissi stagna exoptata revisunt."
urn:cts:latinLit:phi0690.phi003:6.331	Constitit Anchisa satus et vestigia pressit,
urn:cts:latinLit:phi0690.phi003:6.332	multa putans, sortemque animo miseratus iniquam.
urn:cts:latinLit:phi0690.phi003:6.333	Cernit ibi maestos et mortis honore carentes
urn:cts:latinLit:phi0690.phi003:6.334	Leucaspim et Lyciae ductorem classis Oronten,
urn:cts:latinLit:phi0690.phi003:6.335	quos, simul ab Troia ventosa per aequora vectos,
urn:cts:latinLit:phi0690.phi003:6.336	obruit Auster, aqua involvens navemque virosque.
urn:cts:latinLit:phi0690.phi003:6.337	Ecce gubernator sese Palinurus agebat,
urn:cts:latinLit:phi0690.phi003:6.338	qui Libyco nuper cursu, dum sidera servat,
urn:cts:latinLit:phi0690.phi003:6.339	exciderat puppi mediis effusus in undis.
urn:cts:latinLit:phi0690.phi003:6.340	Hunc ubi vix multa maestum cognovit in umbra,
urn:cts:latinLit:phi0690.phi003:6.341	sic prior adloquitur: "Quis te, Palinure, deorum
urn:cts:latinLit:phi0690.phi003:6.342	eripuit nobis, medioque sub aequore mersit?
urn:cts:latinLit:phi0690.phi003:6.343	Dic age. Namque mihi, fallax haud ante repertus,
urn:cts:latinLit:phi0690.phi003:6.344	hoc uno responso animum delusit Apollo,
urn:cts:latinLit:phi0690.phi003:6.345	qui fore te ponto incolumem, finesque canebat
urn:cts:latinLit:phi0690.phi003:6.346	venturum Ausonios. En haec promissa fides est?"
urn:cts:latinLit:phi0690.phi003:6.347	Ille autem: "Neque te Phoebi cortina fefellit,
urn:cts:latinLit:phi0690.phi003:6.348	dux Anchisiade, nec me deus aequore mersit.
urn:cts:latinLit:phi0690.phi003:6.349	Namque gubernaclum multa vi forte revolsum,
urn:cts:latinLit:phi0690.phi003:6.350	cui datus haerebam custos cursusque regebam,
urn:cts:latinLit:phi0690.phi003:6.351	praecipitans traxi mecum. Maria aspera iuro
urn:cts:latinLit:phi0690.phi003:6.352	non ullum pro me tantum cepisse timorem,
urn:cts:latinLit:phi0690.phi003:6.353	quam tua ne, spoliata armis, excussa magistro,
urn:cts:latinLit:phi0690.phi003:6.354	deficeret tantis navis surgentibus undis.
urn:cts:latinLit:phi0690.phi003:6.355	Tris Notus hibernas immensa per aequora noctes
urn:cts:latinLit:phi0690.phi003:6.356	vexit me violentus aqua; vix lumine quarto
urn:cts:latinLit:phi0690.phi003:6.357	prospexi Italiam summa sublimis ab unda.
urn:cts:latinLit:phi0690.phi003:6.358	Paulatim adnabam terrae; iam tuta tenebam,
urn:cts:latinLit:phi0690.phi003:6.359	ni gens crudelis madida cum veste gravatum
urn:cts:latinLit:phi0690.phi003:6.360	prensantemque uncis manibus capita aspera montis
urn:cts:latinLit:phi0690.phi003:6.361	ferro invasisset, praedamque ignara putasset.
urn:cts:latinLit:phi0690.phi003:6.362	Nunc me fluctus habet, versantque in litore venti.
urn:cts:latinLit:phi0690.phi003:6.363	Quod te per caeli iucundum lumen et auras,
urn:cts:latinLit:phi0690.phi003:6.364	per genitorem oro, per spes surgentis Iuli,
urn:cts:latinLit:phi0690.phi003:6.365	eripe me his, invicte, malis: aut tu mihi terram
urn:cts:latinLit:phi0690.phi003:6.366	inice, namque potes, portusque require Velinos;
urn:cts:latinLit:phi0690.phi003:6.367	aut tu, si qua via est, si quam tibi diva creatrix
urn:cts:latinLit:phi0690.phi003:6.368	ostendit---neque enim, credo, sine numine divom
urn:cts:latinLit:phi0690.phi003:6.369	flumina tanta paras Stygiamque innare paludem---
urn:cts:latinLit:phi0690.phi003:6.370	da dextram misero, et tecum me tolle per undas,
urn:cts:latinLit:phi0690.phi003:6.371	sedibus ut saltem placidis in morte quiescam.
urn:cts:latinLit:phi0690.phi003:6.372	Talia fatus erat, coepit cum talia vates:
urn:cts:latinLit:phi0690.phi003:6.373	"Unde haec, o Palinure, tibi tam dira cupido?
urn:cts:latinLit:phi0690.phi003:6.374	Tu Stygias inhumatus aquas amnemque severum
urn:cts:latinLit:phi0690.phi003:6.375	Eumenidum aspicies, ripamve iniussus adibis?
urn:cts:latinLit:phi0690.phi003:6.376	Desine fata deum flecti sperare precando.
urn:cts:latinLit:phi0690.phi003:6.377	Sed cape dicta memor, duri solatia casus.
urn:cts:latinLit:phi0690.phi003:6.378	Nam tua finitimi, longe lateque per urbes
urn:cts:latinLit:phi0690.phi003:6.379	prodigiis acti caelestibus, ossa piabunt,
urn:cts:latinLit:phi0690.phi003:6.380	et statuent tumulum, et tumulo sollemnia mittent,
urn:cts:latinLit:phi0690.phi003:6.381	aeternumque locus Palinuri nomen habebit."
urn:cts:latinLit:phi0690.phi003:6.382	His dictis curae emotae, pulsusque parumper
urn:cts:latinLit:phi0690.phi003:6.383	corde dolor tristi: gaudet cognomine terrae.
urn:cts:latinLit:phi0690.phi003:6.384	Ergo iter inceptum peragunt fluvioque propinquant.
urn:cts:latinLit:phi0690.phi003:6.385	Navita quos iam inde ut Stygia prospexit ab unda
urn:cts:latinLit:phi0690.phi003:6.386	per tacitum nemus ire pedemque advertere ripae,
urn:cts:latinLit:phi0690.phi003:6.387	sic prior adgreditur dictis, atque increpat ultro:
urn:cts:latinLit:phi0690.phi003:6.388	"Quisquis es, armatus qui nostra ad flumina tendis,
urn:cts:latinLit:phi0690.phi003:6.389	fare age, quid venias, iam istinc, et comprime gressum.
urn:cts:latinLit:phi0690.phi003:6.390	Umbrarum hic locus est, somni noctisque soporae;
urn:cts:latinLit:phi0690.phi003:6.391	corpora viva nefas Stygia vectare carina.
urn:cts:latinLit:phi0690.phi003:6.392	Nec vero Alciden me sum laetatus euntem
urn:cts:latinLit:phi0690.phi003:6.393	accepisse lacu, nec Thesea Pirithoumque,
urn:cts:latinLit:phi0690.phi003:6.394	dis quamquam geniti atque invicti viribus essent.
urn:cts:latinLit:phi0690.phi003:6.395	Tartareum ille manu custodem in vincla petivit,
urn:cts:latinLit:phi0690.phi003:6.396	ipsius a solio regis, traxitque trementem;
urn:cts:latinLit:phi0690.phi003:6.397	hi dominam Ditis thalamo deducere adorti."
urn:cts:latinLit:phi0690.phi003:6.398	Quae contra breviter fata est Amphrysia vates:
urn:cts:latinLit:phi0690.phi003:6.399	"Nullae hic insidiae tales; absiste moveri;
urn:cts:latinLit:phi0690.phi003:6.400	nec vim tela ferunt; licet ingens ianitor antro
urn:cts:latinLit:phi0690.phi003:6.401	aeternum latrans exsanguis terreat umbras,
urn:cts:latinLit:phi0690.phi003:6.402	casta licet patrui servet Proserpina limen.
urn:cts:latinLit:phi0690.phi003:6.403	Troius Aeneas, pietate insignis et armis,
urn:cts:latinLit:phi0690.phi003:6.404	ad genitorem imas Erebi descendit ad umbras.
urn:cts:latinLit:phi0690.phi003:6.405	Si te nulla movet tantae pietatis imago,
urn:cts:latinLit:phi0690.phi003:6.406	at ramum hunc" (aperit ramum, qui veste latebat)
urn:cts:latinLit:phi0690.phi003:6.407	"adgnoscas." Tumida ex ira tum corda residunt.
urn:cts:latinLit:phi0690.phi003:6.408	Nec plura his. Ille admirans venerabile donum
urn:cts:latinLit:phi0690.phi003:6.409	fatalis virgae, longo post tempore visum,
urn:cts:latinLit:phi0690.phi003:6.410	caeruleam advertit puppim, ripaeque propinquat.
urn:cts:latinLit:phi0690.phi003:6.411	Inde alias animas, quae per iuga longa sedebant,
urn:cts:latinLit:phi0690.phi003:6.412	deturbat, laxatque foros; simul accipit alveo
urn:cts:latinLit:phi0690.phi003:6.413	ingentem Aenean.  Gemuit sub pondere cymba
urn:cts:latinLit:phi0690.phi003:6.414	sutilis, et multam accepit rimosa paludem.
urn:cts:latinLit:phi0690.phi003:6.415	Tandem trans fluvium incolumis vatemque virumque
urn:cts:latinLit:phi0690.phi003:6.416	informi limo glaucaque exponit in ulva.
urn:cts:latinLit:phi0690.phi003:6.417	Cerberus haec ingens latratu regna trifauci
urn:cts:latinLit:phi0690.phi003:6.418	personat, adverso recubans immanis in antro.
urn:cts:latinLit:phi0690.phi003:6.419	Cui vates, horrere videns iam colla colubris,
urn:cts:latinLit:phi0690.phi003:6.420	melle soporatam et medicatis frugibus offam
urn:cts:latinLit:phi0690.phi003:6.421	obicit. Ille fame rabida tria guttura pandens
urn:cts:latinLit:phi0690.phi003:6.422	corripit obiectam, atque immania terga resolvit
urn:cts:latinLit:phi0690.phi003:6.423	fusus humi, totoque ingens extenditur antro.
urn:cts:latinLit:phi0690.phi003:6.424	Occupat Aeneas aditum custode sepulto,
urn:cts:latinLit:phi0690.phi003:6.425	evaditque celer ripam inremeabilis undae.
urn:cts:latinLit:phi0690.phi003:6.426	Continuo auditae voces, vagitus et ingens,
urn:cts:latinLit:phi0690.phi003:6.427	infantumque animae flentes in limine primo,
urn:cts:latinLit:phi0690.phi003:6.428	quos dulcis vitae exsortes et ab ubere raptos
urn:cts:latinLit:phi0690.phi003:6.429	abstulit atra dies et funere mersit acerbo;
urn:cts:latinLit:phi0690.phi003:6.430	hos iuxta falso damnati crimine mortis.
urn:cts:latinLit:phi0690.phi003:6.431	Nec vero hae sine sorte datae, sine iudice, sedes:
urn:cts:latinLit:phi0690.phi003:6.432	quaesitor Minos urnam movet; ille silentum
urn:cts:latinLit:phi0690.phi003:6.433	conciliumque vocat vitasque et crimina discit.
urn:cts:latinLit:phi0690.phi003:6.434	Proxuma deinde tenent maesti loca, qui sibi letum
urn:cts:latinLit:phi0690.phi003:6.435	insontes peperere manu, lucemque perosi
urn:cts:latinLit:phi0690.phi003:6.436	proiecere animas. Quam vellent aethere in alto
urn:cts:latinLit:phi0690.phi003:6.437	nunc et pauperiem et duros perferre labores!
urn:cts:latinLit:phi0690.phi003:6.438	Fas obstat, tristisque palus inamabilis undae
urn:cts:latinLit:phi0690.phi003:6.439	alligat, et noviens Styx interfusa corcet.
urn:cts:latinLit:phi0690.phi003:6.440	Nec procul hinc partem fusi monstrantur in omnem
urn:cts:latinLit:phi0690.phi003:6.441	lugentes campi: sic illos nomine dicunt.
urn:cts:latinLit:phi0690.phi003:6.442	Hic, quos durus amor crudeli tabe peredit,
urn:cts:latinLit:phi0690.phi003:6.443	secreti celant calles et myrtea circum
urn:cts:latinLit:phi0690.phi003:6.444	silva tegit; curae non ipsa in morte relinquunt.
urn:cts:latinLit:phi0690.phi003:6.445	His Phaedram Procrimque locis, maestamque Eriphylen
urn:cts:latinLit:phi0690.phi003:6.446	crudelis nati monstrantem volnera, cernit,
urn:cts:latinLit:phi0690.phi003:6.447	Evadnenque et Pasiphan; his Laodamia
urn:cts:latinLit:phi0690.phi003:6.448	it comes, et iuvenis quondam, nunc femina, Caeneus,
urn:cts:latinLit:phi0690.phi003:6.449	rursus et in veterem fato revoluta figuram.
urn:cts:latinLit:phi0690.phi003:6.450	Inter quas Phoenissa recens a volnere Dido
urn:cts:latinLit:phi0690.phi003:6.451	errabat silva in magna; quam Troius heros
urn:cts:latinLit:phi0690.phi003:6.452	ut primum iuxta stetit adgnovitque per umbras
urn:cts:latinLit:phi0690.phi003:6.453	obscuram, qualem primo qui surgere mense
urn:cts:latinLit:phi0690.phi003:6.454	aut videt, aut vidisse putat per nubila lunam,
urn:cts:latinLit:phi0690.phi003:6.455	demisit lacrimas, dulcique adfatus amore est:
urn:cts:latinLit:phi0690.phi003:6.456	"Infelix Dido, verus mihi nuntius ergo
urn:cts:latinLit:phi0690.phi003:6.457	venerat exstinctam, ferroque extrema secutam?
urn:cts:latinLit:phi0690.phi003:6.458	Funeris heu tibi causa fui? Per sidera iuro,
urn:cts:latinLit:phi0690.phi003:6.459	per superos, et si qua fides tellure sub ima est,
urn:cts:latinLit:phi0690.phi003:6.460	invitus, regina, tuo de litore cessi.
urn:cts:latinLit:phi0690.phi003:6.461	Sed me iussa deum, quae nunc has ire per umbras,
urn:cts:latinLit:phi0690.phi003:6.462	per loca senta situ cogunt noctemque profundam,
urn:cts:latinLit:phi0690.phi003:6.463	imperiis egere suis; nec credere quivi
urn:cts:latinLit:phi0690.phi003:6.464	hunc tantum tibi me discessu ferre dolorem.
urn:cts:latinLit:phi0690.phi003:6.465	Siste gradum, teque aspectu ne subtrahe nostro.
urn:cts:latinLit:phi0690.phi003:6.466	Quem fugis? Extremum fato, quod te adloquor, hoc est."
urn:cts:latinLit:phi0690.phi003:6.467	Talibus Aeneas ardentem et torva tuentem
urn:cts:latinLit:phi0690.phi003:6.468	lenibat dictis animum, lacrimasque ciebat.
urn:cts:latinLit:phi0690.phi003:6.469	Illa solo fixos oculos aversa tenebat,
urn:cts:latinLit:phi0690.phi003:6.470	nec magis incepto voltum sermone movetur,
urn:cts:latinLit:phi0690.phi003:6.471	quam si dura silex aut stet Marpesia cautes.
urn:cts:latinLit:phi0690.phi003:6.472	tandem corripuit sese, atque inimica refugit
urn:cts:latinLit:phi0690.phi003:6.473	in nemus umbriferum, coniunx ubi pristinus illi
urn:cts:latinLit:phi0690.phi003:6.474	respondet curis aequatque Sychaeus amorem.
urn:cts:latinLit:phi0690.phi003:6.475	Nec minus Aeneas, casu concussus iniquo,
urn:cts:latinLit:phi0690.phi003:6.476	prosequitur lacrimis longe, et miseratur euntem.
urn:cts:latinLit:phi0690.phi003:6.477	Inde datum molitur iter. Iamque arva tenebant
urn:cts:latinLit:phi0690.phi003:6.478	ultima, quae bello clari secreta frequentant.
urn:cts:latinLit:phi0690.phi003:6.479	Hic illi occurrit Tydeus, hic inclutus armis
urn:cts:latinLit:phi0690.phi003:6.480	Parthenopaeus et Adrasti pallentis imago;
urn:cts:latinLit:phi0690.phi003:6.481	hic multum fleti ad superos belloque caduci
urn:cts:latinLit:phi0690.phi003:6.482	Dardanidae, quos ille omnes longo ordine cernens
urn:cts:latinLit:phi0690.phi003:6.483	ingemuit, Glaucumque Medontaque Thersilochumque,
urn:cts:latinLit:phi0690.phi003:6.484	tris Antenoridas, Cererique sacrum Polyphoeten,
urn:cts:latinLit:phi0690.phi003:6.485	Idaeumque, etiam currus, etiam arma tenentem.
urn:cts:latinLit:phi0690.phi003:6.486	circumstant animae dextra laevaque frequentes;
urn:cts:latinLit:phi0690.phi003:6.487	nec vidisse semel satis est; iuvat usque morari,
urn:cts:latinLit:phi0690.phi003:6.488	et conferre gradum, et veniendi discere causas.
urn:cts:latinLit:phi0690.phi003:6.489	At Danaum proceres Agamemnoniaeque phalanges
urn:cts:latinLit:phi0690.phi003:6.490	ut videre virum fulgentiaque arma per umbras,
urn:cts:latinLit:phi0690.phi003:6.491	ingenti trepidare metu; pars vertere terga,
urn:cts:latinLit:phi0690.phi003:6.492	ceu quondam petiere rates; pars tollere vocem
urn:cts:latinLit:phi0690.phi003:6.493	exiguam, inceptus clamor frustratur hiantes.
urn:cts:latinLit:phi0690.phi003:6.494	Atque hic Priamiden laniatum corpore toto
urn:cts:latinLit:phi0690.phi003:6.495	Deiphobum videt et lacerum crudeliter ora,
urn:cts:latinLit:phi0690.phi003:6.496	ora manusque ambas, populataque tempora raptis
urn:cts:latinLit:phi0690.phi003:6.497	auribus, et truncas inhonesto volnere nares.
urn:cts:latinLit:phi0690.phi003:6.498	Vix adeo adgnovit pavitantem et dira tegentem
urn:cts:latinLit:phi0690.phi003:6.499	supplicia, et notis compellat vocibus ultro:
urn:cts:latinLit:phi0690.phi003:6.500	"Deiphobe armipotens, genus alto a sanguine Teucri
urn:cts:latinLit:phi0690.phi003:6.501	quis tam crudeles optavit sumere poenas?
urn:cts:latinLit:phi0690.phi003:6.502	Cui tantum de te licuit? Mihi fama suprema
urn:cts:latinLit:phi0690.phi003:6.503	nocte tulit fessum vasta te caede Pelasgum
urn:cts:latinLit:phi0690.phi003:6.504	procubuisse super confusae stragis acervum.
urn:cts:latinLit:phi0690.phi003:6.505	Tunc egomet tumulum Rhoeteo litore inanem
urn:cts:latinLit:phi0690.phi003:6.506	constitui, et magna Manes ter voce vocavi.
urn:cts:latinLit:phi0690.phi003:6.507	Nomen et arma locum servant; te, amice, nequivi
urn:cts:latinLit:phi0690.phi003:6.508	conspicere, et patria decedens ponere terra."
urn:cts:latinLit:phi0690.phi003:6.509	Ad quae Priamides: "Nihil O tibi amice relictum;
urn:cts:latinLit:phi0690.phi003:6.510	omnia Deiphobo solvisti et funeris umbris.
urn:cts:latinLit:phi0690.phi003:6.511	Sed me fata mea et scelus exitiale Lacaenae
urn:cts:latinLit:phi0690.phi003:6.512	his mersere malis; illa haec monumenta reliquit.
urn:cts:latinLit:phi0690.phi003:6.513	Namque ut supremam falsa inter gaudia noctem
urn:cts:latinLit:phi0690.phi003:6.514	egerimus, nosti; et nimium meminisse necesse est.
urn:cts:latinLit:phi0690.phi003:6.515	Cum fatalis equus saltu super ardua venit
urn:cts:latinLit:phi0690.phi003:6.516	Pergama, et armatum peditem gravis attulit alvo,
urn:cts:latinLit:phi0690.phi003:6.517	illa, chorum simulans, evantes orgia circum
urn:cts:latinLit:phi0690.phi003:6.518	ducebat Phrygias; flammam media ipsa tenebat
urn:cts:latinLit:phi0690.phi003:6.519	ingentem, et summa Danaos ex arce vocabat.
urn:cts:latinLit:phi0690.phi003:6.520	Tum me, confectum curis somnoque gravatum,
urn:cts:latinLit:phi0690.phi003:6.521	infelix habuit thalamus, pressitque iacentem
urn:cts:latinLit:phi0690.phi003:6.522	dulcis et alta quies placidaeque simillima morti
urn:cts:latinLit:phi0690.phi003:6.523	Egregia interea coniunx arma omnia tectis
urn:cts:latinLit:phi0690.phi003:6.524	amovet, et fidum capiti subduxerat ensem;
urn:cts:latinLit:phi0690.phi003:6.525	intra tecta vocat Menelaum, et limina pandit,
urn:cts:latinLit:phi0690.phi003:6.526	scilicet id magnum sperans fore munus amanti,
urn:cts:latinLit:phi0690.phi003:6.527	et famam exstingui veterum sic posse malorum.
urn:cts:latinLit:phi0690.phi003:6.528	Quid moror? Inrumpunt thalamo; comes additur una
urn:cts:latinLit:phi0690.phi003:6.529	hortator scelerum Aeolides. Di, talia Grais
urn:cts:latinLit:phi0690.phi003:6.530	instaurate, pio si poenas ore reposco!
urn:cts:latinLit:phi0690.phi003:6.531	Sed te qui vivum casus, age, fare vicissim,
urn:cts:latinLit:phi0690.phi003:6.532	attulerint. Pelagine venis erroribus actus,
urn:cts:latinLit:phi0690.phi003:6.533	an monitu divom? An quae te Fortuna fatigat,
urn:cts:latinLit:phi0690.phi003:6.534	ut tristes sine sole domos, loca turbida, adires?"
urn:cts:latinLit:phi0690.phi003:6.535	Hac vice sermonum roses Aurora quadrigis
urn:cts:latinLit:phi0690.phi003:6.536	iam medium aetherio cursu traiecerat axem;
urn:cts:latinLit:phi0690.phi003:6.537	et fors omne datum traherent per talia tempus;
urn:cts:latinLit:phi0690.phi003:6.538	sed comes admonuit, breviterque adfata Sibylla est:
urn:cts:latinLit:phi0690.phi003:6.539	"Nox ruit, Aenea; nos flendo ducimus horas.
urn:cts:latinLit:phi0690.phi003:6.540	Hic locus est, partes ubi se via findit in ambas:
urn:cts:latinLit:phi0690.phi003:6.541	dextera quae Ditis magni sub moenia tendit,
urn:cts:latinLit:phi0690.phi003:6.542	hac iter Elysium nobis; at laeva malorum
urn:cts:latinLit:phi0690.phi003:6.543	exercet poenas, et ad impia Tartara mittit."
urn:cts:latinLit:phi0690.phi003:6.544	Deiphobus contra: "Ne saevi, magna sacerdos;
urn:cts:latinLit:phi0690.phi003:6.545	discedam, explebo numerum, reddarque tenebris.
urn:cts:latinLit:phi0690.phi003:6.546	I decus, i, nostrum; melioribus utere fatis!"
urn:cts:latinLit:phi0690.phi003:6.547	Tantum effatus, et in verbo vestigia torsit.
urn:cts:latinLit:phi0690.phi003:6.548	Respicit Aeneas subito, et sub rupe sinistra
urn:cts:latinLit:phi0690.phi003:6.549	moenia lata videt, triplici circumdata muro,
urn:cts:latinLit:phi0690.phi003:6.550	quae rapidus flammis ambit torrentibus amnis,
urn:cts:latinLit:phi0690.phi003:6.551	Tartareus Phlegethon, torquetque sonantia saxa.
urn:cts:latinLit:phi0690.phi003:6.552	Porta adversa ingens, solidoque adamante columnae,
urn:cts:latinLit:phi0690.phi003:6.553	vis ut nulla virum, non ipsi exscindere bello
urn:cts:latinLit:phi0690.phi003:6.554	caelicolae valeant; stat ferrea turris ad auras,
urn:cts:latinLit:phi0690.phi003:6.555	Tisiphoneque sedens, palla succincta cruenta,
urn:cts:latinLit:phi0690.phi003:6.556	vestibulum exsomnis servat noctesque diesque,
urn:cts:latinLit:phi0690.phi003:6.557	Hinc exaudiri gemitus, et saeva sonare
urn:cts:latinLit:phi0690.phi003:6.558	verbera; tum stridor ferri, tractaeque catenae.
urn:cts:latinLit:phi0690.phi003:6.559	Constitit Aeneas, strepitumque exterritus hausit.
urn:cts:latinLit:phi0690.phi003:6.560	"Quae scelerum facies, O virgo, effare; quibusve
urn:cts:latinLit:phi0690.phi003:6.561	urguentur poenis? Quis tantus plangor ad auras?"
urn:cts:latinLit:phi0690.phi003:6.562	Tum vates sic orsa loqui: "Dux inclute Teucrum,
urn:cts:latinLit:phi0690.phi003:6.563	nulli fas casto sceleratum insistere limen;
urn:cts:latinLit:phi0690.phi003:6.564	sed me cum lucis Hecate praefecit Avernis,
urn:cts:latinLit:phi0690.phi003:6.565	ipsa deum poenas docuit, perque omnia duxit.
urn:cts:latinLit:phi0690.phi003:6.566	Gnosius haec Rhadamanthus habet, durissima regna,
urn:cts:latinLit:phi0690.phi003:6.567	castigatque auditque dolos, subigitque fateri,
urn:cts:latinLit:phi0690.phi003:6.568	quae quis apud superos, furto laetatus inani,
urn:cts:latinLit:phi0690.phi003:6.569	distulit in seram commissa piacula mortem.
urn:cts:latinLit:phi0690.phi003:6.570	Continuo sontes ultrix accincta flagello
urn:cts:latinLit:phi0690.phi003:6.571	Tisiphone quatit insultans, torvosque sinistra
urn:cts:latinLit:phi0690.phi003:6.572	intentans angues vocat agmina saeva sororum.
urn:cts:latinLit:phi0690.phi003:6.573	Tum demum horrisono stridentes cardine sacrae
urn:cts:latinLit:phi0690.phi003:6.574	panduntur portae. Cernis custodia qualis
urn:cts:latinLit:phi0690.phi003:6.575	vestibulo sedeat, facies quae limina servet?
urn:cts:latinLit:phi0690.phi003:6.576	Quinquaginta atris immanis hiatibus Hydra
urn:cts:latinLit:phi0690.phi003:6.577	saevior intus habet sedem. Tum Tartarus ipse
urn:cts:latinLit:phi0690.phi003:6.578	bis patet in praeceps tantum tenditque sub umbras,
urn:cts:latinLit:phi0690.phi003:6.579	quantus ad aetherium caeli suspectus Olympum.
urn:cts:latinLit:phi0690.phi003:6.580	Hic genus antiquum Terrae, Titania pubes,
urn:cts:latinLit:phi0690.phi003:6.581	fulmine deiecti fundo volvuntur in imo.
urn:cts:latinLit:phi0690.phi003:6.582	"Hic et Aloidas geminos immania vidi
urn:cts:latinLit:phi0690.phi003:6.583	corpora, qui manibus magnum rescindere caelum
urn:cts:latinLit:phi0690.phi003:6.584	adgressi, superisque Iovem detrudere regnis.
urn:cts:latinLit:phi0690.phi003:6.585	Vidi et crudeles dantem Salmonea poenas,
urn:cts:latinLit:phi0690.phi003:6.586	dum flammas Iovis et sonitus imitatur Olympi.
urn:cts:latinLit:phi0690.phi003:6.587	Quattuor hic invectus equis et lampada quassans
urn:cts:latinLit:phi0690.phi003:6.588	per Graium populos mediaeque per Elidis urbem
urn:cts:latinLit:phi0690.phi003:6.589	ibat ovans, divomque sibi poscebat honorem,---
urn:cts:latinLit:phi0690.phi003:6.590	demens, qui nimbos et non imitabile fulmen
urn:cts:latinLit:phi0690.phi003:6.591	aere et cornipedum pulsu simularet equorum.
urn:cts:latinLit:phi0690.phi003:6.592	At pater omnipotens densa inter nubila telum
urn:cts:latinLit:phi0690.phi003:6.593	contorsit, non ille faces nec fumea taedis
urn:cts:latinLit:phi0690.phi003:6.594	lumina, praecipitemque immani turbine adegit.
urn:cts:latinLit:phi0690.phi003:6.595	Nec non et Tityon, Terrae omniparentis alumnum,
urn:cts:latinLit:phi0690.phi003:6.596	cernere erat, per tota novem cui iubera corpus
urn:cts:latinLit:phi0690.phi003:6.597	porrigitur, rostroque immanis voltur obunco
urn:cts:latinLit:phi0690.phi003:6.598	immortale iecur tondens fecundaque poenis
urn:cts:latinLit:phi0690.phi003:6.599	viscera, rimaturque epulis, habitatque sub alto
urn:cts:latinLit:phi0690.phi003:6.600	pectore, nec fibris requies datur ulla renatis.
urn:cts:latinLit:phi0690.phi003:6.601	[Quid memorem Lapithas, Ixiona Pirithoumque?]
urn:cts:latinLit:phi0690.phi003:6.602	quos super atra silex iam iam lapsura cadentique
urn:cts:latinLit:phi0690.phi003:6.603	imminet adsimilis; lucent genialibus altis
urn:cts:latinLit:phi0690.phi003:6.604	aurea fulcra toris, epulaeque ante ora paratae
urn:cts:latinLit:phi0690.phi003:6.605	regifico luxu; Furiarum maxima iuxta
urn:cts:latinLit:phi0690.phi003:6.606	accubat, et manibus prohibet contingere mensas,
urn:cts:latinLit:phi0690.phi003:6.607	exsurgitque facem attollens, atque intonat ore.
urn:cts:latinLit:phi0690.phi003:6.608	"Hic, quibus invisi fratres, dum vita manebat,
urn:cts:latinLit:phi0690.phi003:6.609	pulsatusve parens, et fraus innexa clienti,
urn:cts:latinLit:phi0690.phi003:6.610	aut qui divitiis soli incubuere repertis,
urn:cts:latinLit:phi0690.phi003:6.611	nec partem posuere suis (quae maxima turba est),
urn:cts:latinLit:phi0690.phi003:6.612	quique ob adulterium caesi, quique arma secuti
urn:cts:latinLit:phi0690.phi003:6.613	impia nec veriti dominorum fallere dextras,
urn:cts:latinLit:phi0690.phi003:6.614	inclusi poenam exspectant. Ne quaere doceri
urn:cts:latinLit:phi0690.phi003:6.615	quam poenam, aut quae forma viros fortunave mersit.
urn:cts:latinLit:phi0690.phi003:6.616	Saxum ingens volvunt alii, radiisque rotarum
urn:cts:latinLit:phi0690.phi003:6.617	districti pendent; sedet, aeternumque sedebit,
urn:cts:latinLit:phi0690.phi003:6.618	infelix Theseus; Phlegyasque miserrimus omnis
urn:cts:latinLit:phi0690.phi003:6.619	admonet, et magna testatur voce per umbras:
urn:cts:latinLit:phi0690.phi003:6.620	"Discite iustitiam moniti, et non temnere divos."
urn:cts:latinLit:phi0690.phi003:6.621	Vendidit hic auro patriam, dominumque potentem
urn:cts:latinLit:phi0690.phi003:6.622	imposuit; fixit leges pretio atque refixit;
urn:cts:latinLit:phi0690.phi003:6.623	hic thalamum invasit natae vetitosque hymenaeos;
urn:cts:latinLit:phi0690.phi003:6.624	ausi omnes immane nefas, ausoque potiti.
urn:cts:latinLit:phi0690.phi003:6.625	Non, mihi si linguae centum sint oraque centum,
urn:cts:latinLit:phi0690.phi003:6.626	ferrea vox, omnis scelerum comprendere formas,
urn:cts:latinLit:phi0690.phi003:6.627	omnia poenarum percurrere nomina possim."
urn:cts:latinLit:phi0690.phi003:6.628	Haec ubi dicta dedit Phoebi longaeva sacerdos:
urn:cts:latinLit:phi0690.phi003:6.629	"Sed iam age, carpe viam et susceptum perfice munus;
urn:cts:latinLit:phi0690.phi003:6.630	adceleremus" ait; "Cyclopum educta caminis
urn:cts:latinLit:phi0690.phi003:6.631	moenia conspicio atque adverso fornice portas,
urn:cts:latinLit:phi0690.phi003:6.632	haec ubi nos praecepta iubent deponere dona."
urn:cts:latinLit:phi0690.phi003:6.633	Dixerat, et pariter, gressi per opaca viarum,
urn:cts:latinLit:phi0690.phi003:6.634	corripiunt spatium medium, foribusque propinquant.
urn:cts:latinLit:phi0690.phi003:6.635	Occupat Aeneas aditum, corpusque recenti
urn:cts:latinLit:phi0690.phi003:6.636	spargit aqua, ramumque adverso in limine figit.
urn:cts:latinLit:phi0690.phi003:6.637	His demum exactis, perfecto munere divae,
urn:cts:latinLit:phi0690.phi003:6.638	devenere locos laetos et amoena virecta
urn:cts:latinLit:phi0690.phi003:6.639	fortunatorum nemorum sedesque beatas.
urn:cts:latinLit:phi0690.phi003:6.640	Largior hic campos aether et lumine vestit
urn:cts:latinLit:phi0690.phi003:6.641	purpureo, solemque suum, sua sidera norunt.
urn:cts:latinLit:phi0690.phi003:6.642	Pars in gramineis exercent membra palaestris,
urn:cts:latinLit:phi0690.phi003:6.643	contendunt ludo et fulva luctantur harena;
urn:cts:latinLit:phi0690.phi003:6.644	pars pedibus plaudunt choreas et carmina dicunt.
urn:cts:latinLit:phi0690.phi003:6.645	Nec non Threcius longa cum veste sacerdos
urn:cts:latinLit:phi0690.phi003:6.646	obloquitur numeris septem discrimina vocum,
urn:cts:latinLit:phi0690.phi003:6.647	iamque eadem digitis, iam pectine pulsat eburno.
urn:cts:latinLit:phi0690.phi003:6.648	Hic genus antiquum Teucri, pulcherrima proles,
urn:cts:latinLit:phi0690.phi003:6.649	magnanimi heroes, nati melioribus annis,
urn:cts:latinLit:phi0690.phi003:6.650	Ilusque Assaracusque et Troiae Dardanus auctor.
urn:cts:latinLit:phi0690.phi003:6.651	Arma procul currusque virum miratur inanes.
urn:cts:latinLit:phi0690.phi003:6.652	Stant terra defixae hastae, passimque soluti
urn:cts:latinLit:phi0690.phi003:6.653	per campum pascuntur equi. Quae gratia currum
urn:cts:latinLit:phi0690.phi003:6.654	armorumque fuit vivis, quae cura nitentis
urn:cts:latinLit:phi0690.phi003:6.655	pascere equos, eadem sequitur tellure repostos.
urn:cts:latinLit:phi0690.phi003:6.656	Conspicit, ecce, alios dextra laevaque per herbam
urn:cts:latinLit:phi0690.phi003:6.657	vescentis, laetumque choro paeana canentis
urn:cts:latinLit:phi0690.phi003:6.658	inter odoratum lauri nemus, unde superne
urn:cts:latinLit:phi0690.phi003:6.659	plurimus Eridani per silvam volvitur amnis.
urn:cts:latinLit:phi0690.phi003:6.660	Hic manus ob patriam pugnando volnera passi,
urn:cts:latinLit:phi0690.phi003:6.661	quique sacerdotes casti, dum vita manebat,
urn:cts:latinLit:phi0690.phi003:6.662	quique pii vates et Phoebo digna locuti,
urn:cts:latinLit:phi0690.phi003:6.663	inventas aut qui vitam excoluere per artes,
urn:cts:latinLit:phi0690.phi003:6.664	quique sui memores alios fecere merendo,
urn:cts:latinLit:phi0690.phi003:6.665	omnibus his nivea cinguntur tempora vitta.
urn:cts:latinLit:phi0690.phi003:6.666	Quos circumfusos sic est adfata Sybilla,
urn:cts:latinLit:phi0690.phi003:6.667	Musaeum ante omnes, medium nam plurima turba
urn:cts:latinLit:phi0690.phi003:6.668	hunc habet, atque umeris exstantem suspicit altis:
urn:cts:latinLit:phi0690.phi003:6.669	"Dicite, felices animae, tuque, optime vates,
urn:cts:latinLit:phi0690.phi003:6.670	quae regio Anchisen, quis habet locus? Illius ergo
urn:cts:latinLit:phi0690.phi003:6.671	venimus, et magnos Erebi transnavimus amnes."
urn:cts:latinLit:phi0690.phi003:6.672	Atque huic responsum paucis ita reddidit heros:
urn:cts:latinLit:phi0690.phi003:6.673	"Nulli certa domus; lucis habitamus opacis,
urn:cts:latinLit:phi0690.phi003:6.674	riparumque toros et prata recentia rivis
urn:cts:latinLit:phi0690.phi003:6.675	incolimus. Sed vos, si fert ita corde voluntas,
urn:cts:latinLit:phi0690.phi003:6.676	hoc superate iugum; et facili iam tramite sistam."
urn:cts:latinLit:phi0690.phi003:6.677	Dixit, et ante tulit gressum, camposque nitentis
urn:cts:latinLit:phi0690.phi003:6.678	desuper ostentat; dehinc summa cacumina linquunt.
urn:cts:latinLit:phi0690.phi003:6.679	At pater Anchises penitus convalle virenti
urn:cts:latinLit:phi0690.phi003:6.680	inclusas animas superumque ad lumen ituras
urn:cts:latinLit:phi0690.phi003:6.681	lustrabat studio recolens, omnemque suorum
urn:cts:latinLit:phi0690.phi003:6.682	forte recensebat numerum carosque nepotes,
urn:cts:latinLit:phi0690.phi003:6.683	fataque fortunasque virum moresque manusque.
urn:cts:latinLit:phi0690.phi003:6.684	Isque ubi tendentem adversum per gramina videt
urn:cts:latinLit:phi0690.phi003:6.685	Aenean, alacris palmas utrasque tetendit,
urn:cts:latinLit:phi0690.phi003:6.686	effusaeque genis lacrimae, et vox excidit ore:
urn:cts:latinLit:phi0690.phi003:6.687	"Venisti tandem, tuaque exspectata parenti
urn:cts:latinLit:phi0690.phi003:6.688	vicit iter durum pietas? Datur ora tueri,
urn:cts:latinLit:phi0690.phi003:6.689	nate, tua, et notas audire et reddere voces?
urn:cts:latinLit:phi0690.phi003:6.690	Sic equidem ducebam animo rebarque futurum,
urn:cts:latinLit:phi0690.phi003:6.691	tempora dinumerans" nec me mea cura fefellit.
urn:cts:latinLit:phi0690.phi003:6.692	Quas ego te terras et quanta per aequora vectum
urn:cts:latinLit:phi0690.phi003:6.693	accipio! quantis iactatum, nate, periclis!
urn:cts:latinLit:phi0690.phi003:6.694	Quam metui, ne quid Libyae tibi regna nocerent!"
urn:cts:latinLit:phi0690.phi003:6.695	Ille autem: "Tua me, genitor, tua tristis imago,
urn:cts:latinLit:phi0690.phi003:6.696	saepius occurrens, haec limina tendere adegit:
urn:cts:latinLit:phi0690.phi003:6.697	stant sale Tyrrheno classes. Da iungere dextram,
urn:cts:latinLit:phi0690.phi003:6.698	da, genitor, teque amplexu ne subtrahe nostro."
urn:cts:latinLit:phi0690.phi003:6.699	Sic memorans, largo fletu simul ora rigabat.
urn:cts:latinLit:phi0690.phi003:6.700	Ter conatus ibi collo dare brachia circum,
urn:cts:latinLit:phi0690.phi003:6.701	ter frustra comprensa manus effugit imago,
urn:cts:latinLit:phi0690.phi003:6.702	[par levibus ventis volucrique simillima somno.]
urn:cts:latinLit:phi0690.phi003:6.703	Interea videt Aeneas in valle reducta
urn:cts:latinLit:phi0690.phi003:6.704	seclusum nemus et virgulta sonantia silvis,
urn:cts:latinLit:phi0690.phi003:6.705	Lethaeumque, domos placidas qui praenatat, amnem.
urn:cts:latinLit:phi0690.phi003:6.706	Hunc circum innumerae gentes populique volabant;
urn:cts:latinLit:phi0690.phi003:6.707	ac---velut in pratis ubi apes aestate serena
urn:cts:latinLit:phi0690.phi003:6.708	floribus insidunt variis, et candida circum
urn:cts:latinLit:phi0690.phi003:6.709	lilia funduntur---strepit omnis murmure campus.
urn:cts:latinLit:phi0690.phi003:6.710	Horrescit visu subito, causasque requirit
urn:cts:latinLit:phi0690.phi003:6.711	inscius Aeneas, quae sint ea flumina porro,
urn:cts:latinLit:phi0690.phi003:6.712	quive viri tanto complerint agmine ripas.
urn:cts:latinLit:phi0690.phi003:6.713	Tum pater Anchises: "Animae, quibus altera fato
urn:cts:latinLit:phi0690.phi003:6.714	corpora debentur, Lethaei ad fluminis undam
urn:cts:latinLit:phi0690.phi003:6.715	securos latices et longa oblivia potant.
urn:cts:latinLit:phi0690.phi003:6.716	[Has equidem memorare tibi atque ostendere coram,]
urn:cts:latinLit:phi0690.phi003:6.717	iampridem hanc prolem cupio enumerare meorum,
urn:cts:latinLit:phi0690.phi003:6.718	quo magis Italia mecum laetere reperta."
urn:cts:latinLit:phi0690.phi003:6.719	"O pater, anne aliquas ad caelum hinc ire putandum est
urn:cts:latinLit:phi0690.phi003:6.720	sublimis animas, iterumque ad tarda reverti
urn:cts:latinLit:phi0690.phi003:6.721	corpora? Quae lucis miseris tam dira cupido?"
urn:cts:latinLit:phi0690.phi003:6.722	"Dicam equidem, nec te suspensum, nate, tenebo"
urn:cts:latinLit:phi0690.phi003:6.723	suscipit Anchises, atque ordine singula pandit.
urn:cts:latinLit:phi0690.phi003:6.724	"Principio caelum ac terras camposque liquentis
urn:cts:latinLit:phi0690.phi003:6.725	lucentemque globum Lunae Titaniaque astra
urn:cts:latinLit:phi0690.phi003:6.726	spiritus intus alit, totamque infusa per artus
urn:cts:latinLit:phi0690.phi003:6.727	mens agitat molem et magno se corpore miscet.
urn:cts:latinLit:phi0690.phi003:6.728	Inde hominum pecudumque genus, vitaeque volantum,
urn:cts:latinLit:phi0690.phi003:6.729	et quae marmoreo fert monstra sub aequore pontus.
urn:cts:latinLit:phi0690.phi003:6.730	Igneus est ollis vigor et caelestis origo
urn:cts:latinLit:phi0690.phi003:6.731	seminibus, quantum non noxia corpora tardant,
urn:cts:latinLit:phi0690.phi003:6.732	terrenique hebetant artus moribundaque membra.
urn:cts:latinLit:phi0690.phi003:6.733	Hinc metuunt cupiuntque, dolent gaudentque, neque auras
urn:cts:latinLit:phi0690.phi003:6.734	dispiciunt clausae tenebris et carcere caeco.
urn:cts:latinLit:phi0690.phi003:6.735	Quin et supremo cum lumine vita reliquit,
urn:cts:latinLit:phi0690.phi003:6.736	non tamen omne malum miseris nec funditus omnes
urn:cts:latinLit:phi0690.phi003:6.737	corporeae excedunt pestes, penitusque necesse est
urn:cts:latinLit:phi0690.phi003:6.738	multa diu concreta modis inolescere miris.
urn:cts:latinLit:phi0690.phi003:6.739	Ergo exercentur poenis, veterumque malorum
urn:cts:latinLit:phi0690.phi003:6.740	supplicia expendunt: aliae panduntur inanes
urn:cts:latinLit:phi0690.phi003:6.741	suspensae ad ventos; aliis sub gurgite vasto
urn:cts:latinLit:phi0690.phi003:6.742	infectum eluitur scelus, aut exuritur igni;
urn:cts:latinLit:phi0690.phi003:6.743	quisque suos patimur Manes; exinde per amplum
urn:cts:latinLit:phi0690.phi003:6.744	mittimur Elysium, et pauci laeta arva tenemus;
urn:cts:latinLit:phi0690.phi003:6.745	donec longa dies, perfecto temporis orbe,
urn:cts:latinLit:phi0690.phi003:6.746	concretam exemit labem, purumque relinquit
urn:cts:latinLit:phi0690.phi003:6.747	aetherium sensum atque aura simplicis ignem.
urn:cts:latinLit:phi0690.phi003:6.748	Has omnes, ubi mille rotam volvere per annos,
urn:cts:latinLit:phi0690.phi003:6.749	Lethaeum ad fluvium deus evocat agmine magno,
urn:cts:latinLit:phi0690.phi003:6.750	scilicet immemores supera ut convexa revisant,
urn:cts:latinLit:phi0690.phi003:6.751	rursus et incipiant in corpora velle reverti."
urn:cts:latinLit:phi0690.phi003:6.752	Dixerat Anchises, natumque unaque Sibyllam
urn:cts:latinLit:phi0690.phi003:6.753	conventus trahit in medios turbamque sonantem,
urn:cts:latinLit:phi0690.phi003:6.754	et tumulum capit, unde omnes longo ordine possit
urn:cts:latinLit:phi0690.phi003:6.755	adversos legere, et venientum discere vultus.
urn:cts:latinLit:phi0690.phi003:6.756	"Nunc age, Dardaniam prolem quae deinde sequatur
urn:cts:latinLit:phi0690.phi003:6.757	gloria, qui maneant Itala de gente nepotes,
urn:cts:latinLit:phi0690.phi003:6.758	inlustris animas nostrumque in nomen ituras,
urn:cts:latinLit:phi0690.phi003:6.759	expediam dictis, et te tua fata docebo.
urn:cts:latinLit:phi0690.phi003:6.760	Ille, vides, pura iuvenis qui nititur hasta,
urn:cts:latinLit:phi0690.phi003:6.761	proxuma sorte tenet lucis loca, primus ad auras
urn:cts:latinLit:phi0690.phi003:6.762	aetherias Italo commixtus sanguine surget,
urn:cts:latinLit:phi0690.phi003:6.763	silvius, Albanum nomen, tua postuma proles,
urn:cts:latinLit:phi0690.phi003:6.764	quem tibi longaevo serum Lavinia coniunx
urn:cts:latinLit:phi0690.phi003:6.765	educet silvis regem regumque parentem,
urn:cts:latinLit:phi0690.phi003:6.766	unde genus Longa nostrum dominabitur Alba.
urn:cts:latinLit:phi0690.phi003:6.767	"Proxumus ille Procas, Troianae gloria gentis,
urn:cts:latinLit:phi0690.phi003:6.768	et Capys, et Numitor, et qui te nomine reddet
urn:cts:latinLit:phi0690.phi003:6.769	Silvius Aeneas, pariter pietate vel armis
urn:cts:latinLit:phi0690.phi003:6.770	egregius, si umquam regnandam acceperit Albam.
urn:cts:latinLit:phi0690.phi003:6.771	Qui iuvenes! Quantas ostentant, aspice, vires,
urn:cts:latinLit:phi0690.phi003:6.772	atque umbrata gerunt civili tempora quercu!
urn:cts:latinLit:phi0690.phi003:6.773	Hi tibi Nomentum et Gabios urbemque Fidenam,
urn:cts:latinLit:phi0690.phi003:6.774	hi Collatinas imponent montibus arces,
urn:cts:latinLit:phi0690.phi003:6.775	Pometios Castrumque Inui Bolamque Coramque.
urn:cts:latinLit:phi0690.phi003:6.776	Haec tum nomina erunt, nunc sunt sine nomine terrae.
urn:cts:latinLit:phi0690.phi003:6.777	"Quin et avo comitem sese Mavortius addet
urn:cts:latinLit:phi0690.phi003:6.778	Romulus, Assaraci quem sanguinis Ilia mater
urn:cts:latinLit:phi0690.phi003:6.779	educet. Viden, ut geminae stant vertice cristae,
urn:cts:latinLit:phi0690.phi003:6.780	et pater ipse suo superum iam signat honore?
urn:cts:latinLit:phi0690.phi003:6.781	En, huius, nate, auspiciis illa incluta Roma
urn:cts:latinLit:phi0690.phi003:6.782	imperium terris, animos aequabit Olympo,
urn:cts:latinLit:phi0690.phi003:6.783	septemque una sibi muro circumdabit arces,
urn:cts:latinLit:phi0690.phi003:6.784	felix prole virum: qualis Berecyntia mater
urn:cts:latinLit:phi0690.phi003:6.785	invehitur curru Phrygias turrita per urbes,
urn:cts:latinLit:phi0690.phi003:6.786	laeta deum partu, centum complexa nepotes,
urn:cts:latinLit:phi0690.phi003:6.787	omnes caelicolas, omnes supera alta tenentes.
urn:cts:latinLit:phi0690.phi003:6.788	"Huc geminas nunc flecte acies, hanc aspice gentem
urn:cts:latinLit:phi0690.phi003:6.789	Romanosque tuos. Hic Caesar et omnis Iuli
urn:cts:latinLit:phi0690.phi003:6.790	progenies magnum caeli ventura sub axem.
urn:cts:latinLit:phi0690.phi003:6.791	Hic vir, hic est, tibi quem promitti saepius audis,
urn:cts:latinLit:phi0690.phi003:6.792	Augustus Caesar, Divi genus, aurea condet
urn:cts:latinLit:phi0690.phi003:6.793	saecula qui rursus Latio regnata per arva
urn:cts:latinLit:phi0690.phi003:6.794	Saturno quondam, super et Garamantas et Indos
urn:cts:latinLit:phi0690.phi003:6.795	proferet imperium: iacet extra sidera tellus,
urn:cts:latinLit:phi0690.phi003:6.796	extra anni solisque vias, ubi caelifer Atlas
urn:cts:latinLit:phi0690.phi003:6.797	axem umero torquet stellis ardentibus aptum.
urn:cts:latinLit:phi0690.phi003:6.798	Huius in adventum iam nunc et Caspia regna
urn:cts:latinLit:phi0690.phi003:6.799	responsis horrent divom et Maeotia tellus,
urn:cts:latinLit:phi0690.phi003:6.800	et septemgemini turbant trepida ostia Nili.
urn:cts:latinLit:phi0690.phi003:6.801	Nec vero Alcides tantum telluris obivit,
urn:cts:latinLit:phi0690.phi003:6.802	fixerit aeripedem cervam licet, aut Erymanthi
urn:cts:latinLit:phi0690.phi003:6.803	pacarit nemora, et Lernam tremefecerit arcu;
urn:cts:latinLit:phi0690.phi003:6.804	nec, qui pampineis victor iuga flectit habenis,
urn:cts:latinLit:phi0690.phi003:6.805	Liber, agens celso Nysae de vertice tigres.
urn:cts:latinLit:phi0690.phi003:6.806	aut dubitamus adhuc virtute extendere vires,
urn:cts:latinLit:phi0690.phi003:6.807	aut metus Ausonia prohibet consistere terra?
urn:cts:latinLit:phi0690.phi003:6.808	"Quis procul ille autem ramis insignis olivae
urn:cts:latinLit:phi0690.phi003:6.809	sacra ferens? Nosco crines incanaque menta
urn:cts:latinLit:phi0690.phi003:6.810	regis Romani, primus qui legibus urbem
urn:cts:latinLit:phi0690.phi003:6.811	fundabit, Curibus parvis et paupere terra
urn:cts:latinLit:phi0690.phi003:6.812	missus in imperium magnum. Cui deinde subibit,
urn:cts:latinLit:phi0690.phi003:6.813	otia qui rumpet patriae residesque movebit
urn:cts:latinLit:phi0690.phi003:6.814	Tullus in arma viros et iam desueta triumphis
urn:cts:latinLit:phi0690.phi003:6.815	agmina. Quem iuxta sequitur iactantior Ancus,
urn:cts:latinLit:phi0690.phi003:6.816	nunc quoque iam nimium gaudens popularibus auris.
urn:cts:latinLit:phi0690.phi003:6.817	Vis et Tarquinios reges, animamque superbam
urn:cts:latinLit:phi0690.phi003:6.818	ultoris Bruti, fascesque videre receptos?
urn:cts:latinLit:phi0690.phi003:6.819	Consulis imperium hic primus saevasque secures
urn:cts:latinLit:phi0690.phi003:6.820	accipiet, natosque pater nova bella moventes
urn:cts:latinLit:phi0690.phi003:6.821	ad poenam pulchra pro libertate vocabit.
urn:cts:latinLit:phi0690.phi003:6.822	Infelix, utcumque ferent ea facta minores,
urn:cts:latinLit:phi0690.phi003:6.823	vincet amor patriae laudumque immensa cupido.
urn:cts:latinLit:phi0690.phi003:6.824	Quin Decios Drusosque procul saevumque securi
urn:cts:latinLit:phi0690.phi003:6.825	aspice Torquatum et referentem signa Camillum.
urn:cts:latinLit:phi0690.phi003:6.826	Illae autem, paribus quas fulgere cernis in armis,
urn:cts:latinLit:phi0690.phi003:6.827	concordes animae nunc et dum nocte premuntur,
urn:cts:latinLit:phi0690.phi003:6.828	heu quantum inter se bellum, si lumina vitae
urn:cts:latinLit:phi0690.phi003:6.829	attigerint, quantas acies stragemque ciebunt!
urn:cts:latinLit:phi0690.phi003:6.830	Aggeribus socer Alpinis atque arce Monoeci
urn:cts:latinLit:phi0690.phi003:6.831	descendens, gener adversis instructus Eois.
urn:cts:latinLit:phi0690.phi003:6.832	Ne, pueri, ne tanta animis adsuescite bella,
urn:cts:latinLit:phi0690.phi003:6.833	neu patriae validas in viscera vertite vires;
urn:cts:latinLit:phi0690.phi003:6.834	tuque prior, tu parce, genus qui ducis Olympo,
urn:cts:latinLit:phi0690.phi003:6.835	proice tela manu, sanguis meus!---
urn:cts:latinLit:phi0690.phi003:6.836	"Ille triumphata Capitolia ad alta Corintho
urn:cts:latinLit:phi0690.phi003:6.837	victor aget currum, caesis insignis Achivis.
urn:cts:latinLit:phi0690.phi003:6.838	Eruet ille Argos Agamemnoniasque Mycenas,
urn:cts:latinLit:phi0690.phi003:6.839	ipsumque Aeaciden, genus armipotentis Achilli,
urn:cts:latinLit:phi0690.phi003:6.840	ultus avos Troiae, templa et temerata Minervae.
urn:cts:latinLit:phi0690.phi003:6.841	Quis te, magne Cato, tacitum, aut te, Cosse, relinquat?
urn:cts:latinLit:phi0690.phi003:6.842	Quis Gracchi genus, aut geminos, duo fulmina belli,
urn:cts:latinLit:phi0690.phi003:6.843	Scipiadas, cladem Libyae, parvoque potentem
urn:cts:latinLit:phi0690.phi003:6.844	Fabricium vel te sulco Serrane, serentem?
urn:cts:latinLit:phi0690.phi003:6.845	quo fessum rapitis, Fabii? Tu Maxumus ille es,
urn:cts:latinLit:phi0690.phi003:6.846	unus qui nobis cunctando restituis rem.
urn:cts:latinLit:phi0690.phi003:6.847	Excudent alii spirantia mollius aera,
urn:cts:latinLit:phi0690.phi003:6.848	credo equidem, vivos ducent de marmore voltus,
urn:cts:latinLit:phi0690.phi003:6.849	orabunt causas melius, caelique meatus
urn:cts:latinLit:phi0690.phi003:6.850	describent radio, et surgentia sidera dicent:
urn:cts:latinLit:phi0690.phi003:6.851	tu regere imperio populos, Romane, memento;
urn:cts:latinLit:phi0690.phi003:6.852	hae tibi erunt artes; pacisque imponere morem,
urn:cts:latinLit:phi0690.phi003:6.853	parcere subiectis, et debellare superbos."
urn:cts:latinLit:phi0690.phi003:6.854	Sic pater Anchises, atque haec mirantibus addit:
urn:cts:latinLit:phi0690.phi003:6.855	"Aspice, ut insignis spoliis Marcellus opimis
urn:cts:latinLit:phi0690.phi003:6.856	ingreditur, victorque viros supereminet omnes!
urn:cts:latinLit:phi0690.phi003:6.857	Hic rem Romanam, magno turbante tumultu,
urn:cts:latinLit:phi0690.phi003:6.858	sistet, eques sternet Poenos Gallumque rebellem,
urn:cts:latinLit:phi0690.phi003:6.859	tertiaque arma patri suspendet capta Quirino."
urn:cts:latinLit:phi0690.phi003:6.860	Atque hic Aeneas; una namque ire videbat
urn:cts:latinLit:phi0690.phi003:6.861	egregium forma iuvenem et fulgentibus armis,
urn:cts:latinLit:phi0690.phi003:6.862	sed frons laeta parum, et deiecto lumina voltu:
urn:cts:latinLit:phi0690.phi003:6.863	"Quis, pater, ille, virum qui sic comitatur euntem?
urn:cts:latinLit:phi0690.phi003:6.864	Filius, anne aliquis magna de stirpe nepotum?
urn:cts:latinLit:phi0690.phi003:6.865	Quis strepitus circa comitum! Quantum instar in ipso!
urn:cts:latinLit:phi0690.phi003:6.866	Sed nox atra caput tristi circumvolat umbra."
urn:cts:latinLit:phi0690.phi003:6.867	Tum pater Anchises, lacrimis ingressus obortis:
urn:cts:latinLit:phi0690.phi003:6.868	"O gnate, ingentem luctum ne quaere tuorum;
urn:cts:latinLit:phi0690.phi003:6.869	ostendent terris hunc tantum fata, neque ultra
urn:cts:latinLit:phi0690.phi003:6.870	esse sinent. Nimium vobis Romana propago
urn:cts:latinLit:phi0690.phi003:6.871	visa potens, Superi, propria haec si dona fuissent.
urn:cts:latinLit:phi0690.phi003:6.872	Quantos ille virum magnam Mavortis ad urbem
urn:cts:latinLit:phi0690.phi003:6.873	campus aget gemitus, vel quae, Tiberine, videbis
urn:cts:latinLit:phi0690.phi003:6.874	funera, cum tumulum praeterlabere recentem!
urn:cts:latinLit:phi0690.phi003:6.875	Nec puer Iliaca quisquam de gente Latinos
urn:cts:latinLit:phi0690.phi003:6.876	in tantum spe tollet avos, nec Romula quondam
urn:cts:latinLit:phi0690.phi003:6.877	ullo se tantum tellus iactabit alumno.
urn:cts:latinLit:phi0690.phi003:6.878	Heu pietas, heu prisca fides, invictaque bello
urn:cts:latinLit:phi0690.phi003:6.879	dextera! Non illi se quisquam impune tulisset
urn:cts:latinLit:phi0690.phi003:6.880	obvius armato, seu cum pedes iret in hostem,
urn:cts:latinLit:phi0690.phi003:6.881	seu spumantis equi foderet calcaribus armos.
urn:cts:latinLit:phi0690.phi003:6.882	Heu, miserande puer, si qua fata aspera rumpas,
urn:cts:latinLit:phi0690.phi003:6.883	tu Marcellus eris. Manibus date lilia plenis,
urn:cts:latinLit:phi0690.phi003:6.884	purpureos spargam flores, animamque nepotis
urn:cts:latinLit:phi0690.phi003:6.885	his saltem adcumulem donis, et fungar inani
urn:cts:latinLit:phi0690.phi003:6.886	munere"---Sic tota passim regione vagantur
urn:cts:latinLit:phi0690.phi003:6.887	aris in campis latis, atque omnia lustrant.
urn:cts:latinLit:phi0690.phi003:6.888	Quae postquam Anchises natum per singula duxit,
urn:cts:latinLit:phi0690.phi003:6.889	incenditque animum famae venientis amore,
urn:cts:latinLit:phi0690.phi003:6.890	exin bella viro memorat quae deinde gerenda,
urn:cts:latinLit:phi0690.phi003:6.891	Laurentisque docet populos urbemque Latini,
urn:cts:latinLit:phi0690.phi003:6.892	et quo quemque modo fugiatque feratque laborem.
urn:cts:latinLit:phi0690.phi003:6.893	Sunt geminae Somni portae, quarum altera fertur
urn:cts:latinLit:phi0690.phi003:6.894	cornea, qua veris facilis datur exitus umbris;
urn:cts:latinLit:phi0690.phi003:6.895	altera candenti perfecta nitens elephanto,
urn:cts:latinLit:phi0690.phi003:6.896	sed falsa ad caelum mittunt insomnia Manes.
urn:cts:latinLit:phi0690.phi003:6.897	His ubi tum natum Anchises unaque Sibyllam
urn:cts:latinLit:phi0690.phi003:6.898	prosequitur dictis, portaque emittit eburna,
urn:cts:latinLit:phi0690.phi003:6.899	ille viam secat ad naves sociosque revisit:
urn:cts:latinLit:phi0690.phi003:6.900	tum se ad Caietae recto fert litore portum.
urn:cts:latinLit:phi0690.phi003:6.901	[Ancora de prora iacitur, stant litore puppes.]

urn:cts:latinLit:phi0690.phi003:7.1	Tu quoque litoribus nostris, Aeneia nutrix,
urn:cts:latinLit:phi0690.phi003:7.2	aeternam moriens famam, Caieta, dedisti;
urn:cts:latinLit:phi0690.phi003:7.3	et nunc servat honos sedem tuus ossaque nomen
urn:cts:latinLit:phi0690.phi003:7.4	Hesperia in magna, siqua est ea gloria, signat.
urn:cts:latinLit:phi0690.phi003:7.5	At pius exsequiis Aeneas rite solutis,
urn:cts:latinLit:phi0690.phi003:7.6	aggere composito tumuli, postquam alta quierunt
urn:cts:latinLit:phi0690.phi003:7.7	aequora, tendit iter velis portumque relinquit.
urn:cts:latinLit:phi0690.phi003:7.8	Adspirant aurae in noctem nec candida cursus
urn:cts:latinLit:phi0690.phi003:7.9	Luna negat, splendet tremulo sub lumine pontus.
urn:cts:latinLit:phi0690.phi003:7.10	Proxima Circaeae raduntur litora terrae,
urn:cts:latinLit:phi0690.phi003:7.11	dives inaccessos ubi Solis filia lucos
urn:cts:latinLit:phi0690.phi003:7.12	adsiduo resonat cantu tectisque superbis
urn:cts:latinLit:phi0690.phi003:7.13	urit odoratam nocturna in lumina cedrum,
urn:cts:latinLit:phi0690.phi003:7.14	arguto tenuis percurrens pectine telas.
urn:cts:latinLit:phi0690.phi003:7.15	Hinc exaudiri gemitus iraeque leonum
urn:cts:latinLit:phi0690.phi003:7.16	vincla recusantum et sera sub nocte rudentum,
urn:cts:latinLit:phi0690.phi003:7.17	saetigerique sues atque in praesaepibus ursi
urn:cts:latinLit:phi0690.phi003:7.18	saevire ac formae magnorum ululare luporum,
urn:cts:latinLit:phi0690.phi003:7.19	quos hominum ex facie dea saeva potentibus herbis
urn:cts:latinLit:phi0690.phi003:7.20	induerat Circe in voltus ac terga ferarum.
urn:cts:latinLit:phi0690.phi003:7.21	Quae ne monstra pii paterentur talia Troes
urn:cts:latinLit:phi0690.phi003:7.22	delati in portus neu litora dira subirent,
urn:cts:latinLit:phi0690.phi003:7.23	Neptunus ventis implevit vela secundis
urn:cts:latinLit:phi0690.phi003:7.24	atque fugam dedit et praeter vada fervida vexit.
urn:cts:latinLit:phi0690.phi003:7.25	Iamque rubescebat radiis mare et aethere ab alto
urn:cts:latinLit:phi0690.phi003:7.26	Aurora in roseis fulgebat lutea bigis:
urn:cts:latinLit:phi0690.phi003:7.27	cum venti posuere omnisque repente resedit
urn:cts:latinLit:phi0690.phi003:7.28	flatus et in lento luctantur marmore tonsae.
urn:cts:latinLit:phi0690.phi003:7.29	Atque hic Aeneas ingentem ex aequore lucum
urn:cts:latinLit:phi0690.phi003:7.30	prospicit. Hunc inter fluvio Tiberinus amoeno.
urn:cts:latinLit:phi0690.phi003:7.31	verticibus rapidis et multa flavus arena
urn:cts:latinLit:phi0690.phi003:7.32	in mare prorumpit. Variae circumque supraque
urn:cts:latinLit:phi0690.phi003:7.33	adsuetae ripis volucres et fluminis alveo
urn:cts:latinLit:phi0690.phi003:7.34	aethera mulcebant cantu lucoque volabant.
urn:cts:latinLit:phi0690.phi003:7.35	flectere iter sociis terraeque advertere proras
urn:cts:latinLit:phi0690.phi003:7.36	imperat et laetus fluvio succedit opaco.
urn:cts:latinLit:phi0690.phi003:7.37	Nunc age, qui reges, Erato, quae tempora rerum,
urn:cts:latinLit:phi0690.phi003:7.38	quis Latio antiquo fuerit status, advena classem
urn:cts:latinLit:phi0690.phi003:7.39	cum primum Ausoniis exercitus appulit oris,
urn:cts:latinLit:phi0690.phi003:7.40	expediam et primae revocabo exordia pugnae.
urn:cts:latinLit:phi0690.phi003:7.41	tu vatem, tu, diva, mone. Dicam horrida bella,
urn:cts:latinLit:phi0690.phi003:7.42	dicam acies actosque animis in funera reges
urn:cts:latinLit:phi0690.phi003:7.43	Tyrrhenamque manum totamque sub arma coactam
urn:cts:latinLit:phi0690.phi003:7.44	Hesperiam. Maior rerum mihi nascitur ordo,
urn:cts:latinLit:phi0690.phi003:7.45	maius opus moveo.Rex arva Latinus et urbes
urn:cts:latinLit:phi0690.phi003:7.46	iam senior longa placidas in pace regebat.
urn:cts:latinLit:phi0690.phi003:7.47	Hunc Fauno et nympha genitum Laurente Marica
urn:cts:latinLit:phi0690.phi003:7.48	accipimus, Fauno Picus pater isque parentem
urn:cts:latinLit:phi0690.phi003:7.49	te, Saturne, refert, tu sanguinis ultimus auctor.
urn:cts:latinLit:phi0690.phi003:7.50	filius huic fato divom prolesque virilis
urn:cts:latinLit:phi0690.phi003:7.51	nulla fuit primaque oriens erepta iuventa est.
urn:cts:latinLit:phi0690.phi003:7.52	Sola domum et tantas servabat filia sedes,
urn:cts:latinLit:phi0690.phi003:7.53	iam matura viro, iam plenis nubilis annis.
urn:cts:latinLit:phi0690.phi003:7.54	Multi illam magno e Latio totaque petebant
urn:cts:latinLit:phi0690.phi003:7.55	Ausonia. Petit ante alios pulcherrimus omnis
urn:cts:latinLit:phi0690.phi003:7.56	Turnus, avis atavisque potens, quem regia coniunx
urn:cts:latinLit:phi0690.phi003:7.57	adiungi generum miro properabat amore;
urn:cts:latinLit:phi0690.phi003:7.58	sed variis portenta deum terroribus obstant.
urn:cts:latinLit:phi0690.phi003:7.59	Laurus erat tecti medio in penetralibus altis,
urn:cts:latinLit:phi0690.phi003:7.60	sacra comam multosque metu servata per annos,
urn:cts:latinLit:phi0690.phi003:7.61	quam pater inventam, primas cum conderet arces,
urn:cts:latinLit:phi0690.phi003:7.62	ipse ferebatur Phoebo sacrasse Latinus
urn:cts:latinLit:phi0690.phi003:7.63	Laurentisque ab ea nomen posuisse colonis.
urn:cts:latinLit:phi0690.phi003:7.64	Huius apes summum densae (mirabile dictu),
urn:cts:latinLit:phi0690.phi003:7.65	stridore ingenti liquidum trans aethera vectae,
urn:cts:latinLit:phi0690.phi003:7.66	obsedere apicem, ex pedibus per mutua nexis
urn:cts:latinLit:phi0690.phi003:7.67	examen subitum ramo frondente pependit.
urn:cts:latinLit:phi0690.phi003:7.68	Continuo vates: "Externum cernimus," inquit,
urn:cts:latinLit:phi0690.phi003:7.69	"adventare virum et partis petere agmen easdem
urn:cts:latinLit:phi0690.phi003:7.70	partibus ex isdem et summa dominarier arce."
urn:cts:latinLit:phi0690.phi003:7.71	Praeterea, castis adolet dum altaria taedis
urn:cts:latinLit:phi0690.phi003:7.72	et iuxta genitorem adstat Lavinia virgo,
urn:cts:latinLit:phi0690.phi003:7.73	visa (nefas) longis comprendere crinibus ignem,
urn:cts:latinLit:phi0690.phi003:7.74	[atque omnem ornatum flamma crepitante cremari]
urn:cts:latinLit:phi0690.phi003:7.75	regalisque accensa comas, accensa coronam
urn:cts:latinLit:phi0690.phi003:7.76	insignem gemmis, tum fumida lumine fulvo
urn:cts:latinLit:phi0690.phi003:7.77	involvi ac totis Volcanum spargere tectis.
urn:cts:latinLit:phi0690.phi003:7.78	Id vero horrendum ac visu mirabile ferri:
urn:cts:latinLit:phi0690.phi003:7.79	namque fore inlustrem fama fatisque canebant
urn:cts:latinLit:phi0690.phi003:7.80	ipsam, sed populo magnum portendere bellum.
urn:cts:latinLit:phi0690.phi003:7.81	At rex sollicitus monstris oracula Fauni,
urn:cts:latinLit:phi0690.phi003:7.82	fatidici; genitoris, adit lucosque sub alta
urn:cts:latinLit:phi0690.phi003:7.83	consulit Albunea, nemorum quae maxima sacro
urn:cts:latinLit:phi0690.phi003:7.84	fonte sonat saevamque exhalat opaca mephitim.
urn:cts:latinLit:phi0690.phi003:7.85	Hinc Italae gentes omnisque Oenotria tellus
urn:cts:latinLit:phi0690.phi003:7.86	in dubiis responsa petunt; huc dona sacerdos
urn:cts:latinLit:phi0690.phi003:7.87	Cum tulit et caesarum ovium sub nocte silenti
urn:cts:latinLit:phi0690.phi003:7.88	pellibus incubuit stratis somnosque petivit,
urn:cts:latinLit:phi0690.phi003:7.89	multa modis simulacra videt volitantia miris
urn:cts:latinLit:phi0690.phi003:7.90	et varias audit voces fruiturque deorum
urn:cts:latinLit:phi0690.phi003:7.91	conloquio atque imis Acheronta adfatur Avernis.
urn:cts:latinLit:phi0690.phi003:7.92	Hic et tum pater ipse petens responsa Latinus
urn:cts:latinLit:phi0690.phi003:7.93	centum lanigeras mactabat rite bidentis
urn:cts:latinLit:phi0690.phi003:7.94	atque harum effultus tergo stratisque iacebat
urn:cts:latinLit:phi0690.phi003:7.95	velleribus: subita ex alto vox reddita luco est:
urn:cts:latinLit:phi0690.phi003:7.96	"Ne pete conubiis natam sociare Latinis,
urn:cts:latinLit:phi0690.phi003:7.97	O mea progenies, thalamis neu crede paratis:
urn:cts:latinLit:phi0690.phi003:7.98	externi venient generi, qui sanguine nostrum
urn:cts:latinLit:phi0690.phi003:7.99	nomen in astra ferant quorumque a stirpe nepotes
urn:cts:latinLit:phi0690.phi003:7.100	omnia sub pedibus, qua Sol utrumque recurrens
urn:cts:latinLit:phi0690.phi003:7.101	aspicit Oceanum, vertique regique videbunt."
urn:cts:latinLit:phi0690.phi003:7.102	Haec responsa patris Fauni monitusque silenti
urn:cts:latinLit:phi0690.phi003:7.103	nocte datos non ipse suo premit ore Latinus,
urn:cts:latinLit:phi0690.phi003:7.104	sed circum late volitans iam Fama per urbes
urn:cts:latinLit:phi0690.phi003:7.105	Ausonias tulerat, cum Laomedontia pubes
urn:cts:latinLit:phi0690.phi003:7.106	gramineo ripae religavit ab aggere classem.
urn:cts:latinLit:phi0690.phi003:7.107	Aeneas primique duces et pulcher Iulus
urn:cts:latinLit:phi0690.phi003:7.108	corpora sub ramis deponunt arboris altae
urn:cts:latinLit:phi0690.phi003:7.109	instituuntque dapes et adorea liba per herbam
urn:cts:latinLit:phi0690.phi003:7.110	subiciunt epulis (sic Iuppiter ipse monebat)
urn:cts:latinLit:phi0690.phi003:7.111	et Cereale solum pomis agrestibus augent.
urn:cts:latinLit:phi0690.phi003:7.112	Consumptis hic forte aliis ut vertere morsus
urn:cts:latinLit:phi0690.phi003:7.113	exiguam in Cererem penuria adegit edendi
urn:cts:latinLit:phi0690.phi003:7.114	et violare manu malisque audacibus orbem
urn:cts:latinLit:phi0690.phi003:7.115	fatalis crusti patulis nec parcere quadris:
urn:cts:latinLit:phi0690.phi003:7.116	"Heus ! etiam mensas consumimus," inquit Iulus,
urn:cts:latinLit:phi0690.phi003:7.117	nec plura adludens. Ea vox audita laborum
urn:cts:latinLit:phi0690.phi003:7.118	prima tulit finem, primamque loquentis ab ore
urn:cts:latinLit:phi0690.phi003:7.119	eripuit pater ac stupefactus numine pressit.
urn:cts:latinLit:phi0690.phi003:7.120	Continuo: "Salve fatis mihi debita tellus
urn:cts:latinLit:phi0690.phi003:7.121	vosque," ait, "O fidi Troiae salvete penates:
urn:cts:latinLit:phi0690.phi003:7.122	hic domus, haec patria est. Genitor mihi talia namque
urn:cts:latinLit:phi0690.phi003:7.123	(nunc repeto) Anchises fatorum arcana reliquit:
urn:cts:latinLit:phi0690.phi003:7.124	cum te, nate, fames ignota ad litora vectum
urn:cts:latinLit:phi0690.phi003:7.125	accisis coget dapibus consumere mensas,
urn:cts:latinLit:phi0690.phi003:7.126	tum sperare domos defessus ibique memento
urn:cts:latinLit:phi0690.phi003:7.127	prima locare manu molirique aggere tecta.
urn:cts:latinLit:phi0690.phi003:7.128	Haec erat illa fames; haec nos suprema manebat,
urn:cts:latinLit:phi0690.phi003:7.129	exiliis positura modum.
urn:cts:latinLit:phi0690.phi003:7.130	Quare agite et primo laeti cum lumine solis
urn:cts:latinLit:phi0690.phi003:7.131	quae loca, quive habeant homines, ubi moenia gentis,
urn:cts:latinLit:phi0690.phi003:7.132	vestigemus et a portu diversa petamus.
urn:cts:latinLit:phi0690.phi003:7.133	Nunc pateras libate Iovi precibusque vocate
urn:cts:latinLit:phi0690.phi003:7.134	Anchisen genitorem, et vina reponite mensis."
urn:cts:latinLit:phi0690.phi003:7.135	Sic deinde effatus frondenti tempora ramo
urn:cts:latinLit:phi0690.phi003:7.136	implicat et geniumque loci primamque deorum
urn:cts:latinLit:phi0690.phi003:7.137	Tellurem nymphasque et adhuc ignota precatur
urn:cts:latinLit:phi0690.phi003:7.138	flumina, tum Noctem Noctisque orientia signa
urn:cts:latinLit:phi0690.phi003:7.139	Idaeumque Iovem Phrygiamque ex ordine matrem
urn:cts:latinLit:phi0690.phi003:7.140	invocat et duplicis caeloque ereboque parentis.
urn:cts:latinLit:phi0690.phi003:7.141	Hic pater omnipotens ter caelo clarus ab alto
urn:cts:latinLit:phi0690.phi003:7.142	intonuit radiisque ardentem lucis et auro
urn:cts:latinLit:phi0690.phi003:7.143	ipse manu quatiens ostendit ab aethere nubem.
urn:cts:latinLit:phi0690.phi003:7.144	Diditur hic subito Troiana per agmina rumor
urn:cts:latinLit:phi0690.phi003:7.145	advenisse diem, quo debita moenia condant.
urn:cts:latinLit:phi0690.phi003:7.146	Certatim instaurant epulas atque omine magno
urn:cts:latinLit:phi0690.phi003:7.147	crateras laeti statuunt et vina coronant.
urn:cts:latinLit:phi0690.phi003:7.148	Postera cum prima lustrabat lampade terras
urn:cts:latinLit:phi0690.phi003:7.149	orta dies, urbem et finis et litora gentis
urn:cts:latinLit:phi0690.phi003:7.150	diversi explorant: haec fontis stagna Numici,
urn:cts:latinLit:phi0690.phi003:7.151	hunc Thybrim fluvium, hic fortis habitare Latinos.
urn:cts:latinLit:phi0690.phi003:7.152	Tum satus Anchisa delectos ordine ab omni
urn:cts:latinLit:phi0690.phi003:7.153	centum oratores augusta ad moenia regis
urn:cts:latinLit:phi0690.phi003:7.154	ire iubet, ramis velatos Palladis omnis,
urn:cts:latinLit:phi0690.phi003:7.155	donaque ferre viro pacemque exposcere Teucris.
urn:cts:latinLit:phi0690.phi003:7.156	Haud mora, festinant iussi rapidisque feruntur
urn:cts:latinLit:phi0690.phi003:7.157	passibus. Ipse humili designat moenia fossa
urn:cts:latinLit:phi0690.phi003:7.158	moliturque locum primasque in litore sedes
urn:cts:latinLit:phi0690.phi003:7.159	castrorum in morem pinnis atque aggere cingit.
urn:cts:latinLit:phi0690.phi003:7.160	Iamque iter emensi turris ac tecta Latinorum
urn:cts:latinLit:phi0690.phi003:7.161	ardua cernebant iuvenes muroque subibant.
urn:cts:latinLit:phi0690.phi003:7.162	Ante urbem pueri et primaevo flore iuventus
urn:cts:latinLit:phi0690.phi003:7.163	exercentur equis domitantque in pulvere currus
urn:cts:latinLit:phi0690.phi003:7.164	aut acris tendunt arcus aut lenta lacertis
urn:cts:latinLit:phi0690.phi003:7.165	spicula contorquent cursuque ictuque lacessunt:
urn:cts:latinLit:phi0690.phi003:7.166	cum praevectus equo longaevi regis ad auris
urn:cts:latinLit:phi0690.phi003:7.167	nuntius ingentis ignota in veste reportat
urn:cts:latinLit:phi0690.phi003:7.168	advenisse viros. Ille intra tecta vocari
urn:cts:latinLit:phi0690.phi003:7.169	imperat et solio medius consedit avito.
urn:cts:latinLit:phi0690.phi003:7.170	Tectum augustum ingens. centum sublime columnis,
urn:cts:latinLit:phi0690.phi003:7.171	urbe fuit summa, Laurentis regia Pici,
urn:cts:latinLit:phi0690.phi003:7.172	horrendum silvis et religione parentum.
urn:cts:latinLit:phi0690.phi003:7.173	Hic sceptra accipere et primos attollere fasces
urn:cts:latinLit:phi0690.phi003:7.174	regibus omen erat, hoc illis curia templum,
urn:cts:latinLit:phi0690.phi003:7.175	hae sacris sedes epulis, hic ariete caeso
urn:cts:latinLit:phi0690.phi003:7.176	perpetuis soliti patres considere mensis.
urn:cts:latinLit:phi0690.phi003:7.177	Quin etiam veterum effigies ex ordine avorum
urn:cts:latinLit:phi0690.phi003:7.178	antiqua e cedro, Italusque paterque Sabinus
urn:cts:latinLit:phi0690.phi003:7.179	vitisator, curvam servans sub imagine falcem,
urn:cts:latinLit:phi0690.phi003:7.180	Saturnusque senex Ianique bifrontis imago
urn:cts:latinLit:phi0690.phi003:7.181	vestibulo astabant, aliique ab origine reges
urn:cts:latinLit:phi0690.phi003:7.182	Martiaque ob patriam pugnando volnera passi.
urn:cts:latinLit:phi0690.phi003:7.183	Multaque praeterea sacris in postibus arma,
urn:cts:latinLit:phi0690.phi003:7.184	captivi pendent currus curvaeque secures
urn:cts:latinLit:phi0690.phi003:7.185	et cristae capitum et portarum ingentia claustra
urn:cts:latinLit:phi0690.phi003:7.186	spiculaque clipeique ereptaque rostra carinis.
urn:cts:latinLit:phi0690.phi003:7.187	Ipse Quirinali lituo parvaque sedebat
urn:cts:latinLit:phi0690.phi003:7.188	succinctus trabea laevaque ancile gerebat
urn:cts:latinLit:phi0690.phi003:7.189	Picus, equum domitor; quem capta cupidine coniunx
urn:cts:latinLit:phi0690.phi003:7.190	aurea percussum virga versumque venenis
urn:cts:latinLit:phi0690.phi003:7.191	fecit avem Circe sparsitque coloribus alas.
urn:cts:latinLit:phi0690.phi003:7.192	Tali intus templo divom patriaque Latinus
urn:cts:latinLit:phi0690.phi003:7.193	sede sedens Teucros ad sese in tecta vocavit,
urn:cts:latinLit:phi0690.phi003:7.194	atque haec ingressis placido prior edidit ore:
urn:cts:latinLit:phi0690.phi003:7.195	"Dicite, Dardanidae (neque enim nescimus et urbem
urn:cts:latinLit:phi0690.phi003:7.196	et genus, auditique advertitis aequore cursum),
urn:cts:latinLit:phi0690.phi003:7.197	quid petitis ? Quae causa rates aut cuius egentis
urn:cts:latinLit:phi0690.phi003:7.198	litus ad Ausonium tot per vada caerula vexit?
urn:cts:latinLit:phi0690.phi003:7.199	Sive errore viae seu tempestatibus acti,
urn:cts:latinLit:phi0690.phi003:7.200	qualia multa mari nautae patiuntur in alto,
urn:cts:latinLit:phi0690.phi003:7.201	fluminis intrastis ripas portuque sedetis,
urn:cts:latinLit:phi0690.phi003:7.202	ne fugite hospitium neve ignorate Latinos
urn:cts:latinLit:phi0690.phi003:7.203	Saturni gentem, haud vinclo nec legibus aequam,
urn:cts:latinLit:phi0690.phi003:7.204	sponte sua veterisque dei se more tenentem.
urn:cts:latinLit:phi0690.phi003:7.205	Atque equidem memini (fama est obscurior annis)
urn:cts:latinLit:phi0690.phi003:7.206	Auruncos ita ferre senes, his ortus ut agris
urn:cts:latinLit:phi0690.phi003:7.207	Dardanus Idaeas Phrygiae penetravit ad urbes
urn:cts:latinLit:phi0690.phi003:7.208	Threiciamque Samum, quae nunc Samothracia fertur.
urn:cts:latinLit:phi0690.phi003:7.209	Hinc illum, Corythi Tyrrhena ab sede profectum,
urn:cts:latinLit:phi0690.phi003:7.210	aurea nunc solio stellantis regia caeli
urn:cts:latinLit:phi0690.phi003:7.211	accipit et numerum divorum altaribus auget."
urn:cts:latinLit:phi0690.phi003:7.212	Dixerat, et dicta Ilioneus sic voce secutus:
urn:cts:latinLit:phi0690.phi003:7.213	"Rex, genus egregium Fauni, nec fluctibus actos,
urn:cts:latinLit:phi0690.phi003:7.214	atra subegit hiemps vestris succedere terris
urn:cts:latinLit:phi0690.phi003:7.215	nec sidus regione viae litusve fefellit:
urn:cts:latinLit:phi0690.phi003:7.216	consilio hanc omnes animisque volentibus urbem,
urn:cts:latinLit:phi0690.phi003:7.217	adferimur, pulsi regnis, quae maxima quondam
urn:cts:latinLit:phi0690.phi003:7.218	extremo veniens Sol aspiciebat Olympo.
urn:cts:latinLit:phi0690.phi003:7.219	Ab Iove principium generis, Iove Dardana pubes
urn:cts:latinLit:phi0690.phi003:7.220	gaudet avo, rex ipse Iovis de gente suprema,
urn:cts:latinLit:phi0690.phi003:7.221	Troius Aeneas, tua nos ad limina misit.
urn:cts:latinLit:phi0690.phi003:7.222	Quanta per Idaeos saevis effusa Mycenis
urn:cts:latinLit:phi0690.phi003:7.223	tempestas ierit campos, quibus actus uterque
urn:cts:latinLit:phi0690.phi003:7.224	Europae atque Asiae fatis concurrerit orbis,
urn:cts:latinLit:phi0690.phi003:7.225	audiit et siquem tellus extrema refuso
urn:cts:latinLit:phi0690.phi003:7.226	summovet oceano et siquem extenta plagarum
urn:cts:latinLit:phi0690.phi003:7.227	quattuor in medio dirimit plaga solis iniqui.
urn:cts:latinLit:phi0690.phi003:7.228	Diluvio ex illo tot vasta per aequora vecti
urn:cts:latinLit:phi0690.phi003:7.229	dis sedem exiguam patriis litusque rogamus
urn:cts:latinLit:phi0690.phi003:7.230	innocuum et cunctis undamque auramque patentem.
urn:cts:latinLit:phi0690.phi003:7.231	Non erimus regno indecores, nec vestra feretur
urn:cts:latinLit:phi0690.phi003:7.232	fama levis tantique abolescet gratia facti,
urn:cts:latinLit:phi0690.phi003:7.233	nec Troiam Ausonios gremio excepisse pigebit.
urn:cts:latinLit:phi0690.phi003:7.234	Fata per Aeneae iuro dextramque potentem
urn:cts:latinLit:phi0690.phi003:7.235	sive fide seu quis bello est expertus et armis:
urn:cts:latinLit:phi0690.phi003:7.236	multi nos populi, multae (ne temne, quod ultro
urn:cts:latinLit:phi0690.phi003:7.237	praeferimus manibus vittas ac verba precantia)
urn:cts:latinLit:phi0690.phi003:7.238	et petiere sibi et voluere adiungere gentes;
urn:cts:latinLit:phi0690.phi003:7.239	sed nos fata deum vestras exquirere terras
urn:cts:latinLit:phi0690.phi003:7.240	imperiis egere suis. Hinc Dardanus ortus;
urn:cts:latinLit:phi0690.phi003:7.241	huc repetit iussisque ingentibus urguet Apollo
urn:cts:latinLit:phi0690.phi003:7.242	Tyrrhenum ad Thybrim et fontis vada sacra Numici.
urn:cts:latinLit:phi0690.phi003:7.243	Dat tibi praeterea fortunae parva prioris
urn:cts:latinLit:phi0690.phi003:7.244	munera, reliquias Troia ex ardente receptas.
urn:cts:latinLit:phi0690.phi003:7.245	Hoc pater Anchises auro libabat ad aras;
urn:cts:latinLit:phi0690.phi003:7.246	hoc Priami gestamen erat, cum iura vocatis
urn:cts:latinLit:phi0690.phi003:7.247	more daret populis, sceptrumque sacerque tiaras
urn:cts:latinLit:phi0690.phi003:7.248	Iliadumque labor vestes."
urn:cts:latinLit:phi0690.phi003:7.249	Talibus Ilionei dictis defixa Latinus
urn:cts:latinLit:phi0690.phi003:7.250	obtutu tenet ora soloque immobilis haeret
urn:cts:latinLit:phi0690.phi003:7.251	intentos volvens oculos. Nec purpura regem
urn:cts:latinLit:phi0690.phi003:7.252	picta movet nec sceptra movent Priameia tantum,
urn:cts:latinLit:phi0690.phi003:7.253	quantum in conubio natae thalamoque moratur,
urn:cts:latinLit:phi0690.phi003:7.254	et veteris Fauni voluit sub pectore sortem,
urn:cts:latinLit:phi0690.phi003:7.255	hunc illum fatis externa ab sede profectum
urn:cts:latinLit:phi0690.phi003:7.256	portendi generum paribusque in regna vocari
urn:cts:latinLit:phi0690.phi003:7.257	auspiciis, huic progeniem virtute futuram
urn:cts:latinLit:phi0690.phi003:7.258	egregiam et totum quae viribus occupet orbem.
urn:cts:latinLit:phi0690.phi003:7.259	tandem laetus ait: "Di nostra incepta secundent
urn:cts:latinLit:phi0690.phi003:7.260	auguriumque suum; dabitur, Troiane, quod optas,
urn:cts:latinLit:phi0690.phi003:7.261	mullera nec sperno. Non vobis rege Latino
urn:cts:latinLit:phi0690.phi003:7.262	divitis uber agri Troiaeve opulentia deerit.
urn:cts:latinLit:phi0690.phi003:7.263	Ipse modo Aeneas, nostri si tanta cupido est,
urn:cts:latinLit:phi0690.phi003:7.264	si iungi hospitio properat sociusque vocari,
urn:cts:latinLit:phi0690.phi003:7.265	adveniat voltus neve exhorrescat amicos:
urn:cts:latinLit:phi0690.phi003:7.266	illi pacis erit dextram tetigisse tyranni.
urn:cts:latinLit:phi0690.phi003:7.267	vos contra regi mea nunc mandata referte.
urn:cts:latinLit:phi0690.phi003:7.268	Est mihi nata, viro gentis quam iungere nostrae
urn:cts:latinLit:phi0690.phi003:7.269	non patrio ex adyto sortes, non plurima caelo
urn:cts:latinLit:phi0690.phi003:7.270	monstra sinunt: generos externis adfore ab oris,
urn:cts:latinLit:phi0690.phi003:7.271	hoc Latio restare canunt, qui sanguine nostrum
urn:cts:latinLit:phi0690.phi003:7.272	nomen in astra ferant. Hunc illum poscere fata
urn:cts:latinLit:phi0690.phi003:7.273	et reor et, siquid veri mens augurat, opto."
urn:cts:latinLit:phi0690.phi003:7.274	haec effatus equos numero pater eligit omni
urn:cts:latinLit:phi0690.phi003:7.275	(stabant ter centum nitidi in praesaepibus altis):
urn:cts:latinLit:phi0690.phi003:7.276	omnibus extemplo Teucris iubet ordine duci
urn:cts:latinLit:phi0690.phi003:7.277	instratos ostro alipedes pictisque tapetis;
urn:cts:latinLit:phi0690.phi003:7.278	aurea pectoribus demissa monilia pendent,
urn:cts:latinLit:phi0690.phi003:7.279	tecti auro fulvum mandunt sub dentibus aurum;
urn:cts:latinLit:phi0690.phi003:7.280	absenti Aeneae currunt geminosque iugalis
urn:cts:latinLit:phi0690.phi003:7.281	semine ab aetherio, spirantis naribus ignem,
urn:cts:latinLit:phi0690.phi003:7.282	illorum de gente, patri quos daedala Circe
urn:cts:latinLit:phi0690.phi003:7.283	supposita de matre nothos furata creavit.
urn:cts:latinLit:phi0690.phi003:7.284	Talibus Aeneadae donis dictisque Latini
urn:cts:latinLit:phi0690.phi003:7.285	sublimes in equis redeunt pacemque reportant.
urn:cts:latinLit:phi0690.phi003:7.286	Ecce autem Inachiis sese referebat ab Argis
urn:cts:latinLit:phi0690.phi003:7.287	saeva Iovis coniunx aurasque invecta tenebat,
urn:cts:latinLit:phi0690.phi003:7.288	et laetum Aenean classemque ex aethere longe
urn:cts:latinLit:phi0690.phi003:7.289	Dardaniam Siculo prospexit ab usque Pachyno.
urn:cts:latinLit:phi0690.phi003:7.290	moliri iam tecta videt, iam fidere terrae,
urn:cts:latinLit:phi0690.phi003:7.291	deseruisse rates: stetit acri fixa dolore.
urn:cts:latinLit:phi0690.phi003:7.292	Tum quassans caput haec effundit pectore dicta:
urn:cts:latinLit:phi0690.phi003:7.293	"Heu stirpem invisam et fatis contraria nostris
urn:cts:latinLit:phi0690.phi003:7.294	fata Phrygum ! Num Sigeis occumbere campis,
urn:cts:latinLit:phi0690.phi003:7.295	num capti potuere capi, num incensa cremavit
urn:cts:latinLit:phi0690.phi003:7.296	Troia viros ? Medias acies mediosque per ignis
urn:cts:latinLit:phi0690.phi003:7.297	invenere viam. At, credo, mea numina tandem
urn:cts:latinLit:phi0690.phi003:7.298	fessa iacent odiis aut exsaturata quievi.
urn:cts:latinLit:phi0690.phi003:7.299	Quin etiam patria excussos infesta per undas
urn:cts:latinLit:phi0690.phi003:7.300	ausa sequi et profugis toto me opponere ponto !
urn:cts:latinLit:phi0690.phi003:7.301	Absumptae in Teucros vires caelique marisque.
urn:cts:latinLit:phi0690.phi003:7.302	Quid Syrtes aut Scylla mihi, quid vasta Charybdis
urn:cts:latinLit:phi0690.phi003:7.303	profuit? Optato conduntur Thybridis alveo,
urn:cts:latinLit:phi0690.phi003:7.304	securi pelagi atque mei. Mars perdere gentem
urn:cts:latinLit:phi0690.phi003:7.305	immanem Lapithum valuit, concessit in iras
urn:cts:latinLit:phi0690.phi003:7.306	ipse deum antiquam genitor Calydona Dianae,
urn:cts:latinLit:phi0690.phi003:7.307	quod scelus aut Lapithis tantum aut Calydona merentem?
urn:cts:latinLit:phi0690.phi003:7.308	Ast ego magna Iovis coniunx, nil linquere inausum
urn:cts:latinLit:phi0690.phi003:7.309	quae potui infelix, quae memet in omnia verti,
urn:cts:latinLit:phi0690.phi003:7.310	vincor ab Aenea. Quod si mea numina non sunt
urn:cts:latinLit:phi0690.phi003:7.311	magna satis, dubitem haud equidem implorare quod usquam est:
urn:cts:latinLit:phi0690.phi003:7.312	flectere si nequeo superos, Acheronta movebo.
urn:cts:latinLit:phi0690.phi003:7.313	Non dabitur regnis, esto, prohibere Latinis,
urn:cts:latinLit:phi0690.phi003:7.314	atque immota manet fatis Lavinia coniunx:
urn:cts:latinLit:phi0690.phi003:7.315	at trahere atque moras tantis licet addere rebus,
urn:cts:latinLit:phi0690.phi003:7.316	at licet amborum populos exscindere regum.
urn:cts:latinLit:phi0690.phi003:7.317	Hac gener atque socer coeant mercede suorum:
urn:cts:latinLit:phi0690.phi003:7.318	sanguine Troiano et Rutulo dotabere, virgo,
urn:cts:latinLit:phi0690.phi003:7.319	et Bellona manet te pronuba. Nec face tantum
urn:cts:latinLit:phi0690.phi003:7.320	Cisseis praegnans ignis enixa iugalis
urn:cts:latinLit:phi0690.phi003:7.321	quin idem Veneri partus suus et Paris alter
urn:cts:latinLit:phi0690.phi003:7.322	funestaeque iterum recidiva in Pergama taedae."
urn:cts:latinLit:phi0690.phi003:7.323	Haec ubi dicta dedit, terras Horrenda petivit:
urn:cts:latinLit:phi0690.phi003:7.324	luctificam Allecto dirarum ab sede dearum
urn:cts:latinLit:phi0690.phi003:7.325	infernisque ciet tenebris, cui tristia bella
urn:cts:latinLit:phi0690.phi003:7.326	iraeque insidiaeque et crimina noxia cordi.
urn:cts:latinLit:phi0690.phi003:7.327	Odit et ipse pater Pluton, odere sorores
urn:cts:latinLit:phi0690.phi003:7.328	Tartareae monstrum: tot sese vertit in ora,
urn:cts:latinLit:phi0690.phi003:7.329	tam saevae facies, tot pullulat atra colubris.
urn:cts:latinLit:phi0690.phi003:7.330	Quam Iuno his acuit verbis ac talia fatur:
urn:cts:latinLit:phi0690.phi003:7.331	"Hunc mihi da proprium, virgo sata Nocte, laborem,
urn:cts:latinLit:phi0690.phi003:7.332	hanc operam, ne noster honos infractave cedat
urn:cts:latinLit:phi0690.phi003:7.333	fama loco, neu conubiis ambire Latinum
urn:cts:latinLit:phi0690.phi003:7.334	Aeneadae possint Italosve obsidere finis.
urn:cts:latinLit:phi0690.phi003:7.335	Tu potes unanimos armare in proelia fratres
urn:cts:latinLit:phi0690.phi003:7.336	atque odiis versare domos, tu verbera tectis
urn:cts:latinLit:phi0690.phi003:7.337	funereasque inferre faces, tibi nomina mille,
urn:cts:latinLit:phi0690.phi003:7.338	mille nocendi artes. Fecundum concute pectus,
urn:cts:latinLit:phi0690.phi003:7.339	disice compositam pacem, sere crimina belli:
urn:cts:latinLit:phi0690.phi003:7.340	arma velit poscatque simul rapiatque inventus."
urn:cts:latinLit:phi0690.phi003:7.341	Exin Gorgoneis Allecto infecta venenis
urn:cts:latinLit:phi0690.phi003:7.342	principio Latium et Laurentis tecta tyranni
urn:cts:latinLit:phi0690.phi003:7.343	celsa petit tacitumque obsedit limen Amatae,
urn:cts:latinLit:phi0690.phi003:7.344	quam super adventu Teucrum Turnique hymenaeis
urn:cts:latinLit:phi0690.phi003:7.345	femineae ardentem curaeque iraeque coquebant.
urn:cts:latinLit:phi0690.phi003:7.346	Huic dea caeruleis unum de crinibus anguem
urn:cts:latinLit:phi0690.phi003:7.347	conicit inque sinum praecordia ad intuma subdit,
urn:cts:latinLit:phi0690.phi003:7.348	quo furibunda domum monstro permisceat omnem.
urn:cts:latinLit:phi0690.phi003:7.349	Ille inter vestes et levia pectora lapsus
urn:cts:latinLit:phi0690.phi003:7.350	volvitur attactu nullo fallitque furentem,
urn:cts:latinLit:phi0690.phi003:7.351	vipeream inspirans animam: fit tortile collo
urn:cts:latinLit:phi0690.phi003:7.352	aurum ingens coluber, fit longae taenia vittae
urn:cts:latinLit:phi0690.phi003:7.353	innectitque comas, et membris lubricus errat.
urn:cts:latinLit:phi0690.phi003:7.354	Ac dum prima lues udo sublapsa veneno
urn:cts:latinLit:phi0690.phi003:7.355	pertemptat sensus atque ossibus implicat ignem
urn:cts:latinLit:phi0690.phi003:7.356	necdum animus toto percepit pectore flammam,
urn:cts:latinLit:phi0690.phi003:7.357	mollius et solito matrum de more locuta est,
urn:cts:latinLit:phi0690.phi003:7.358	multa super nata lacrimans Phrygiisque hymenaeis:
urn:cts:latinLit:phi0690.phi003:7.359	"Exsulibusne datur ducenda Lavinia Teucris,
urn:cts:latinLit:phi0690.phi003:7.360	O genitor, nec te miseret gnataeque tuique ?
urn:cts:latinLit:phi0690.phi003:7.361	Nec matris miseret, quam primo aquilone relinquet
urn:cts:latinLit:phi0690.phi003:7.362	perfidus alta petens abducta virgine praedo?
urn:cts:latinLit:phi0690.phi003:7.363	An non sic Phrygius penetrat Lacedaemona pastor
urn:cts:latinLit:phi0690.phi003:7.364	Ledaeamque Helenam Troianas vexit ad urbes ?
urn:cts:latinLit:phi0690.phi003:7.365	Quid tua sancta fides, quid cura antiqua tuorum
urn:cts:latinLit:phi0690.phi003:7.366	et consanguineo totiens data dextera Turno?
urn:cts:latinLit:phi0690.phi003:7.367	Si gener externa petitur de gente Latinis
urn:cts:latinLit:phi0690.phi003:7.368	idque sedet Faunique premunt te iussa parentis,
urn:cts:latinLit:phi0690.phi003:7.369	omnem equidem sceptris terram quae libera nostris
urn:cts:latinLit:phi0690.phi003:7.370	dissidet, externam reor et sic dicere divos.
urn:cts:latinLit:phi0690.phi003:7.371	Et Turno, si prima domus repetatur origo,
urn:cts:latinLit:phi0690.phi003:7.372	Inachus Acrisiusque patres mediaeque Mycenae."
urn:cts:latinLit:phi0690.phi003:7.373	His ubi nequiquam dictis experta Latinum
urn:cts:latinLit:phi0690.phi003:7.374	contra stare videt penitusque in viscera lapsum
urn:cts:latinLit:phi0690.phi003:7.375	serpentis furiale malum totamque pererrat,
urn:cts:latinLit:phi0690.phi003:7.376	tum vero infelix, ingentibus excita monstris,
urn:cts:latinLit:phi0690.phi003:7.377	immensam sine more furit lymphata per urbem.
urn:cts:latinLit:phi0690.phi003:7.378	Ceu quondam torto volitans sub verbere turbo,
urn:cts:latinLit:phi0690.phi003:7.379	quem pueri magno in gyro vacua atria circum
urn:cts:latinLit:phi0690.phi003:7.380	intenti ludo exercent; ille actus habena
urn:cts:latinLit:phi0690.phi003:7.381	curvatis fertur spatiis; stupet inscia supra
urn:cts:latinLit:phi0690.phi003:7.382	inpubesque manus, mirata volubile buxum;
urn:cts:latinLit:phi0690.phi003:7.383	dant animos plagae: non cursu segnior illo
urn:cts:latinLit:phi0690.phi003:7.384	per medias urbes agitur populosque feroces.
urn:cts:latinLit:phi0690.phi003:7.385	Quin etiam in silvas, simulato numine Bacchi,
urn:cts:latinLit:phi0690.phi003:7.386	maius adorta nefas maioremque orsa furorem
urn:cts:latinLit:phi0690.phi003:7.387	evolat et natam frondosis montibus abdit,
urn:cts:latinLit:phi0690.phi003:7.388	quo thalamum eripiat Teucris taedasque moretur,
urn:cts:latinLit:phi0690.phi003:7.389	Euhoe Bacche, fremens, solum te virgine dignum
urn:cts:latinLit:phi0690.phi003:7.390	vociferans, etenim mollis tibi sumere thyrsos,
urn:cts:latinLit:phi0690.phi003:7.391	te lustrare choro, sacrum tibi pascere crinem.
urn:cts:latinLit:phi0690.phi003:7.392	Fama volat, furiisque accensas pectore matres
urn:cts:latinLit:phi0690.phi003:7.393	idem omnis simul ardor agit nova quaerere tecta:
urn:cts:latinLit:phi0690.phi003:7.394	deseruere domos, ventis dant colla comasque,
urn:cts:latinLit:phi0690.phi003:7.395	ast aliae tremulis ululatibus aethera complent,
urn:cts:latinLit:phi0690.phi003:7.396	pampineasque gerunt incinctae pellibus hastas;
urn:cts:latinLit:phi0690.phi003:7.397	ipsa inter medias flagrantem fervida pinum
urn:cts:latinLit:phi0690.phi003:7.398	sustinet ac natae Turnique canit hymenaeos,
urn:cts:latinLit:phi0690.phi003:7.399	sanguineam torquens aciem, torvumque repente
urn:cts:latinLit:phi0690.phi003:7.400	clamat: "Io matres, audite, ubi quaeque, Latinae:
urn:cts:latinLit:phi0690.phi003:7.401	Siqua piis animis manet infelicis Amatae
urn:cts:latinLit:phi0690.phi003:7.402	gratia, si iuris materni cura remordet,
urn:cts:latinLit:phi0690.phi003:7.403	solvite crinalis vittas, capite orgia mecum."
urn:cts:latinLit:phi0690.phi003:7.404	Talem inter silvas, inter deserta ferarum,
urn:cts:latinLit:phi0690.phi003:7.405	reginam Allecto stimulis agit undique Bacchi.
urn:cts:latinLit:phi0690.phi003:7.406	Postquam visa satis primos acuisse furores
urn:cts:latinLit:phi0690.phi003:7.407	consiliumque omnemque domum vertisse Latini,
urn:cts:latinLit:phi0690.phi003:7.408	protinus hinc fuscis tristis dea tollitur alis
urn:cts:latinLit:phi0690.phi003:7.409	audacis Rutuli ad muros, quam dicitur urbem
urn:cts:latinLit:phi0690.phi003:7.410	Acrisioneis Danae fundasse colonis,
urn:cts:latinLit:phi0690.phi003:7.411	praecipiti delata noto. Locus Ardea quondam
urn:cts:latinLit:phi0690.phi003:7.412	dictus avis, et nunc magnum manet Ardea nomen,
urn:cts:latinLit:phi0690.phi003:7.413	sed fortuna fuit; tectis hic Turnus in altis
urn:cts:latinLit:phi0690.phi003:7.414	iam mediam nigra carpebat nocte quietem.
urn:cts:latinLit:phi0690.phi003:7.415	Allecto torvam faciem et furialia membra
urn:cts:latinLit:phi0690.phi003:7.416	exuit, in vultus sese transformat anilis;
urn:cts:latinLit:phi0690.phi003:7.417	et frontem obscenam rugis arat, induit albos
urn:cts:latinLit:phi0690.phi003:7.418	cum vitta crinis, tum ramum innectit olivae;
urn:cts:latinLit:phi0690.phi003:7.419	fit Calybe Iunonis anus templique sacerdos
urn:cts:latinLit:phi0690.phi003:7.420	et iuveni ante oculos his se cum vocibus offert:
urn:cts:latinLit:phi0690.phi003:7.421	"Turne, tot incassum fusos patiere labores
urn:cts:latinLit:phi0690.phi003:7.422	et tua Dardaniis transcribi sceptra colonis?
urn:cts:latinLit:phi0690.phi003:7.423	Rex tibi coniugium et quaesitas sanguine dotes
urn:cts:latinLit:phi0690.phi003:7.424	abnegat, externusque in regnum quaeritur heres.
urn:cts:latinLit:phi0690.phi003:7.425	I nunc, ingratis offer te, inrise, periclis;
urn:cts:latinLit:phi0690.phi003:7.426	Tyrrhenas, i, sterne acies; tege pace Latinos.
urn:cts:latinLit:phi0690.phi003:7.427	Haec adeo tibi me, placida cum nocte iaceres,
urn:cts:latinLit:phi0690.phi003:7.428	ipsa palam fari omnipotens Saturnia iussit.
urn:cts:latinLit:phi0690.phi003:7.429	Quare age et armari pubem portisque moveri
urn:cts:latinLit:phi0690.phi003:7.430	laetus in arma para, et Phrygios qui flumine pulchro
urn:cts:latinLit:phi0690.phi003:7.431	consedere duces pictasque exure carinas.
urn:cts:latinLit:phi0690.phi003:7.432	Caelestum vis magna iubet.  Rex ipse Latinus,
urn:cts:latinLit:phi0690.phi003:7.433	ni dare coniugium et dicto parere fatetur,
urn:cts:latinLit:phi0690.phi003:7.434	sentiat et tandem Turnum experiatur in armis."
urn:cts:latinLit:phi0690.phi003:7.435	Hic iuvenis vatem inridens sic orsa vicissim
urn:cts:latinLit:phi0690.phi003:7.436	ore refert: "Classis invectas Thybridis undam
urn:cts:latinLit:phi0690.phi003:7.437	non, ut rere, meas effugit nuntius auris.
urn:cts:latinLit:phi0690.phi003:7.438	Ne tantos mihi finge metus; nec regia Iuno
urn:cts:latinLit:phi0690.phi003:7.439	inmemor est nostri.
urn:cts:latinLit:phi0690.phi003:7.440	Sed te victa situ verique effeta senectus,
urn:cts:latinLit:phi0690.phi003:7.441	o mater, curis nequiquam exercet et arma
urn:cts:latinLit:phi0690.phi003:7.442	regum inter falsa vatem formidine ludit.
urn:cts:latinLit:phi0690.phi003:7.443	Cura tibi divom effigies et templa tueri:
urn:cts:latinLit:phi0690.phi003:7.444	bella viri pacemque gerent, quis bella gerenda."
urn:cts:latinLit:phi0690.phi003:7.445	Talibus Allecto dictis exarsit in iras,
urn:cts:latinLit:phi0690.phi003:7.446	at iuveni oranti subitus tremor occupat artus,
urn:cts:latinLit:phi0690.phi003:7.447	deriguere oculi: tot Erinys sibilat hydris
urn:cts:latinLit:phi0690.phi003:7.448	tantaque se facies aperit; tum flammea torquens
urn:cts:latinLit:phi0690.phi003:7.449	lumina cunctantem et quaerentem dicere plura
urn:cts:latinLit:phi0690.phi003:7.450	reppulit et geminos erexit crinibus anguis
urn:cts:latinLit:phi0690.phi003:7.451	verberaque insonuit rabidoque haec addidit ore:
urn:cts:latinLit:phi0690.phi003:7.452	"En ego victa situ, quam veri effeta senectus
urn:cts:latinLit:phi0690.phi003:7.453	arma inter regum falsa formidine ludit.
urn:cts:latinLit:phi0690.phi003:7.454	Respice ad haec: adsum dirarum ab sede sororum,
urn:cts:latinLit:phi0690.phi003:7.455	bella manu letumque gero."
urn:cts:latinLit:phi0690.phi003:7.456	Sic effata facem iuveni coniecit et atro
urn:cts:latinLit:phi0690.phi003:7.457	lumine fumantis fixit sub pectore taedas.
urn:cts:latinLit:phi0690.phi003:7.458	Olli somnum ingens rumpit pavor, ossaque et artus
urn:cts:latinLit:phi0690.phi003:7.459	perfundit toto proruptus corpore sudor;
urn:cts:latinLit:phi0690.phi003:7.460	arma amens fremit, arma toro tectisque requirit;
urn:cts:latinLit:phi0690.phi003:7.461	saevit amor ferri et scelerata insania belli,
urn:cts:latinLit:phi0690.phi003:7.462	ira super: magno veluti cum flamma sonore
urn:cts:latinLit:phi0690.phi003:7.463	virgea suggeritur costis undantis ani
urn:cts:latinLit:phi0690.phi003:7.464	exsultantque aestu latices, furit intus aqua
urn:cts:latinLit:phi0690.phi003:7.465	fumidus atque alte spumis exuberat amnis,
urn:cts:latinLit:phi0690.phi003:7.466	nec iam se capit unda, volat vapor ater ad auras.
urn:cts:latinLit:phi0690.phi003:7.467	Ergo iter ad regem polluta pace Latinum
urn:cts:latinLit:phi0690.phi003:7.468	indicit primis iuvenum et iubet arma parari,
urn:cts:latinLit:phi0690.phi003:7.469	tutari Italiam, detrudere finibus hostem:
urn:cts:latinLit:phi0690.phi003:7.470	se satis ambobus Teucrisque venire Latinisque.
urn:cts:latinLit:phi0690.phi003:7.471	Haec ubi dicta dedit divosque in vota vocavit,
urn:cts:latinLit:phi0690.phi003:7.472	certatim sese Rutuli exhortantur in arma:
urn:cts:latinLit:phi0690.phi003:7.473	hunc decus egregium formae movet atque iuventae,
urn:cts:latinLit:phi0690.phi003:7.474	hunc atavi reges, hunc claris dextera factis.
urn:cts:latinLit:phi0690.phi003:7.475	Dum Turnus Rutulos animis audacibus implet,
urn:cts:latinLit:phi0690.phi003:7.476	Allecto in Teucros Stygiis se concitat alis,
urn:cts:latinLit:phi0690.phi003:7.477	arte nova speculata locum, quo litore pulcher
urn:cts:latinLit:phi0690.phi003:7.478	insidiis cursuque feras agitabat Iulus.
urn:cts:latinLit:phi0690.phi003:7.479	Hic subitam canibus rabiem Cocytia virgo
urn:cts:latinLit:phi0690.phi003:7.480	obicit et noto naris contingit odore,
urn:cts:latinLit:phi0690.phi003:7.481	ut cervum ardentes agerent; quae prima laborum
urn:cts:latinLit:phi0690.phi003:7.482	causa fuit belloque animos accendit agrestis.
urn:cts:latinLit:phi0690.phi003:7.483	Cervus erat forma praestanti et cornibus ingens,
urn:cts:latinLit:phi0690.phi003:7.484	Tyrrhidae pueri quem matris ab ubere raptum
urn:cts:latinLit:phi0690.phi003:7.485	nutribant Tyrrhusque pater, cui regia parent
urn:cts:latinLit:phi0690.phi003:7.486	armenta et late custodia credita campi.
urn:cts:latinLit:phi0690.phi003:7.487	Adsuetum imperiis soror omni Silvia cura
urn:cts:latinLit:phi0690.phi003:7.488	mollibus intexens ornabat cornua sertis
urn:cts:latinLit:phi0690.phi003:7.489	pectebatque ferum puroque in fonte lavabat.
urn:cts:latinLit:phi0690.phi003:7.490	Ille, manum patiens mensaeque adsuetus erili,
urn:cts:latinLit:phi0690.phi003:7.491	errabat silvis rursusque ad limina nota
urn:cts:latinLit:phi0690.phi003:7.492	ipse domum sera quamvis se nocte ferebat.
urn:cts:latinLit:phi0690.phi003:7.493	Hunc procul errantem rabidae venantis Iuli
urn:cts:latinLit:phi0690.phi003:7.494	commovere canes, fluvio cum forte secundo
urn:cts:latinLit:phi0690.phi003:7.495	deflueret ripaque aestus viridante levaret.
urn:cts:latinLit:phi0690.phi003:7.496	Ipse etiam, eximiae laudis succensus amore,
urn:cts:latinLit:phi0690.phi003:7.497	Ascanius curvo direxit spicula cornu;
urn:cts:latinLit:phi0690.phi003:7.498	nec dextrae erranti deus afuit, actaque multo
urn:cts:latinLit:phi0690.phi003:7.499	perque uterum sonitu perque ilia venit harundo.
urn:cts:latinLit:phi0690.phi003:7.500	Saucius at quadrupes nota intra tecta refugit
urn:cts:latinLit:phi0690.phi003:7.501	successitque gemens stabulis questuque cruentus
urn:cts:latinLit:phi0690.phi003:7.502	atque imploranti similis tectum omne replebat.
urn:cts:latinLit:phi0690.phi003:7.503	Silvia prima soror, palmis percussa lacertos,
urn:cts:latinLit:phi0690.phi003:7.504	auxilium vocat et duros conclamat agrestis.
urn:cts:latinLit:phi0690.phi003:7.505	Olli, pestis enim tacitis latet aspera silvis,
urn:cts:latinLit:phi0690.phi003:7.506	inprovisi adsunt, hic torre armatus obusto,
urn:cts:latinLit:phi0690.phi003:7.507	stipitis hic gravidi nodis: quod cuique repertum
urn:cts:latinLit:phi0690.phi003:7.508	rimanti, telum ira facit. Vocat agmina Tyrrhus,
urn:cts:latinLit:phi0690.phi003:7.509	quadrifidam quercum cuneis ut forte coactis
urn:cts:latinLit:phi0690.phi003:7.510	scindebat, rapta spirans immane securi.
urn:cts:latinLit:phi0690.phi003:7.511	At saeva e speculis tempus dea nacta nocendi
urn:cts:latinLit:phi0690.phi003:7.512	ardua tecta petit stabuli et de culmine summo
urn:cts:latinLit:phi0690.phi003:7.513	pastorale canit signum cornuque recurvo
urn:cts:latinLit:phi0690.phi003:7.514	Tartaream intendit vocem, qua protinus omne
urn:cts:latinLit:phi0690.phi003:7.515	contremuit nemus et silvae insonuere profundae;
urn:cts:latinLit:phi0690.phi003:7.516	audiit et Triviae longe lacus, audiit amnis
urn:cts:latinLit:phi0690.phi003:7.517	sulfurea Nar albus aqua fontesque Velini,
urn:cts:latinLit:phi0690.phi003:7.518	et trepidae matres pressere ad pectora natos.
urn:cts:latinLit:phi0690.phi003:7.519	Tum vero ad vocem celeres, qua bucina signum
urn:cts:latinLit:phi0690.phi003:7.520	dira dedit, raptis concurrunt undique telis
urn:cts:latinLit:phi0690.phi003:7.521	indomiti agricolae; nec non et Troa pubes
urn:cts:latinLit:phi0690.phi003:7.522	Ascanio auxilium castris effundit apertis.
urn:cts:latinLit:phi0690.phi003:7.523	Direxere acies. Non iam certamine agresti,
urn:cts:latinLit:phi0690.phi003:7.524	stipitibus duris agitur sudibusve praeustis,
urn:cts:latinLit:phi0690.phi003:7.525	sed ferro ancipiti decernunt atraque late
urn:cts:latinLit:phi0690.phi003:7.526	horrescit strictis seges ensibus aeraque fulgent
urn:cts:latinLit:phi0690.phi003:7.527	sole lacessita et lucem sub nubila iactant:
urn:cts:latinLit:phi0690.phi003:7.528	fluctus uti primo coepit cum albescere vento,
urn:cts:latinLit:phi0690.phi003:7.529	paulatim sese tollit mare et altius undas
urn:cts:latinLit:phi0690.phi003:7.530	erigit, inde imo consurgit ad aethera fundo.
urn:cts:latinLit:phi0690.phi003:7.531	Hic iuvenis primam ante aciem stridente sagitta,
urn:cts:latinLit:phi0690.phi003:7.532	natorum Tyrrhi fuerat qui maximus, Almo,
urn:cts:latinLit:phi0690.phi003:7.533	sternitur; haesit enim sub gutture volnus et udae
urn:cts:latinLit:phi0690.phi003:7.534	vocis iter tenuemque inclusit sanguine vitam.
urn:cts:latinLit:phi0690.phi003:7.535	Corpora multa virum circa seniorque Galaesus,
urn:cts:latinLit:phi0690.phi003:7.536	dum paci medium se offert, iustissimus unus
urn:cts:latinLit:phi0690.phi003:7.537	qui fuit Ausoniisque olim ditissimus arvis:
urn:cts:latinLit:phi0690.phi003:7.538	quinque greges illi balantum, quina redibant
urn:cts:latinLit:phi0690.phi003:7.539	armenta, et terram centum vertebat aratris.
urn:cts:latinLit:phi0690.phi003:7.540	Atque ea per campos aequo dum Marte geruntur,
urn:cts:latinLit:phi0690.phi003:7.541	promissi dea facta potens, ubi sanguine bellum
urn:cts:latinLit:phi0690.phi003:7.542	imbuit et primae commisit funera pugnae,
urn:cts:latinLit:phi0690.phi003:7.543	deserit Hesperiam et caeli convexa per auras
urn:cts:latinLit:phi0690.phi003:7.544	Iunonem victrix adfatur voce superba:
urn:cts:latinLit:phi0690.phi003:7.545	"En, perfecta tibi bello discordia tristi:
urn:cts:latinLit:phi0690.phi003:7.546	dic in amicitiam coeant et foedera iungant.
urn:cts:latinLit:phi0690.phi003:7.547	Quando quidem Ausonio respersi sanguine Teucros,
urn:cts:latinLit:phi0690.phi003:7.548	hoc etiam his addam, tua si mihi certa voluntas:
urn:cts:latinLit:phi0690.phi003:7.549	finitimas in bella feram rumoribus urbes
urn:cts:latinLit:phi0690.phi003:7.550	accendamque animos insani Martis amore,
urn:cts:latinLit:phi0690.phi003:7.551	undique ut auxilio veniunt; spargam arma per agros."
urn:cts:latinLit:phi0690.phi003:7.552	Tum contra Iuno; "Terrorum et fraudis abunde est;
urn:cts:latinLit:phi0690.phi003:7.553	stant belli causae, pugnatur comminus armis,
urn:cts:latinLit:phi0690.phi003:7.554	quae fors prima dedit sanguis novus imbuit arma.
urn:cts:latinLit:phi0690.phi003:7.555	Talia coniugia et talis celebrent hymenaeos
urn:cts:latinLit:phi0690.phi003:7.556	egregium Veneris genus et rex ipse Latinus.
urn:cts:latinLit:phi0690.phi003:7.557	Te super aetherias errare licentius auras
urn:cts:latinLit:phi0690.phi003:7.558	haud pater ille velit, summi regnator Olympi:
urn:cts:latinLit:phi0690.phi003:7.559	cede locis; ego, siqua super fortuna laborum est,
urn:cts:latinLit:phi0690.phi003:7.560	ipsa regam." Talis dederat Saturnia voces.
urn:cts:latinLit:phi0690.phi003:7.561	Illa autem attollit stridentis anguibus alas
urn:cts:latinLit:phi0690.phi003:7.562	Cocytique petit sedem, supera ardua linquens.
urn:cts:latinLit:phi0690.phi003:7.563	Est locus Italiae medio sub montibus altis,
urn:cts:latinLit:phi0690.phi003:7.564	nobilis et fama multis memoratus in oris,
urn:cts:latinLit:phi0690.phi003:7.565	Amsancti valles: densis hunc frondibus atrum
urn:cts:latinLit:phi0690.phi003:7.566	urguet utrimque latus nemoris, medioque fragosus
urn:cts:latinLit:phi0690.phi003:7.567	dat sonitum saxis et torto vertice torrens.
urn:cts:latinLit:phi0690.phi003:7.568	Hic specus horrendum et saevi spiracula Ditis
urn:cts:latinLit:phi0690.phi003:7.569	monstrantur, ruptoque ingens Acheronte vorago
urn:cts:latinLit:phi0690.phi003:7.570	pestiferas aperit fauces, quis condita Erinys,
urn:cts:latinLit:phi0690.phi003:7.571	invisum numen, terras caelumque levabat.
urn:cts:latinLit:phi0690.phi003:7.572	Nec minus interea extremam Saturnia bello
urn:cts:latinLit:phi0690.phi003:7.573	imponit regina manum. Ruit omnis in urbem
urn:cts:latinLit:phi0690.phi003:7.574	pastorum ex acie numerus caesosque reportant
urn:cts:latinLit:phi0690.phi003:7.575	Almonem puerum foedatique ora Galaesi
urn:cts:latinLit:phi0690.phi003:7.576	implorantque deos obtestanturque Latinum.
urn:cts:latinLit:phi0690.phi003:7.577	Turnus adest medioque in crimine caedis et igni
urn:cts:latinLit:phi0690.phi003:7.578	terrorem ingeminat: Teucros in regna vocari,
urn:cts:latinLit:phi0690.phi003:7.579	stirpem admisceri Phrygiam, se limine pelli.
urn:cts:latinLit:phi0690.phi003:7.580	Tum quorum attonitae Baccho nemora avia matres
urn:cts:latinLit:phi0690.phi003:7.581	insultant thiasis (neque enim leve nomen Amatae),
urn:cts:latinLit:phi0690.phi003:7.582	undique collecti coeunt Martemque fatigant.
urn:cts:latinLit:phi0690.phi003:7.583	Ilicet infandum cuncti contra omina bellum,
urn:cts:latinLit:phi0690.phi003:7.584	contra fata deum perverso numine poscunt,
urn:cts:latinLit:phi0690.phi003:7.585	certatim regis circumstant tecta Latini.
urn:cts:latinLit:phi0690.phi003:7.586	Ille velut pelagi rupes immota resistit,
urn:cts:latinLit:phi0690.phi003:7.587	ut pelagi rupes magno veniente fragore,
urn:cts:latinLit:phi0690.phi003:7.588	quae sese multis circum latrantibus undis
urn:cts:latinLit:phi0690.phi003:7.589	mole tenet; scopuli nequiquam et spumea circum
urn:cts:latinLit:phi0690.phi003:7.590	saxa fremunt laterique inlisa refunditur alga.
urn:cts:latinLit:phi0690.phi003:7.591	Verum ubi nulla datur caecum exsuperare potestas
urn:cts:latinLit:phi0690.phi003:7.592	consilium et saevae nutu Iunonis eunt res,
urn:cts:latinLit:phi0690.phi003:7.593	multa deos aurasque pater testatus inanis:
urn:cts:latinLit:phi0690.phi003:7.594	"Frangimur heu fatis," inquit,  "ferimurque procella !
urn:cts:latinLit:phi0690.phi003:7.595	Ipsi has sacrilego pendetis sanguine poenas,
urn:cts:latinLit:phi0690.phi003:7.596	O miseri. Te, Turne, nefas, te triste manebit
urn:cts:latinLit:phi0690.phi003:7.597	supplicium, votisque deos venerabere seris.
urn:cts:latinLit:phi0690.phi003:7.598	Nam mihi parta quies, omnisque in limine portus;
urn:cts:latinLit:phi0690.phi003:7.599	funere felici spolior." Nec plura locutus
urn:cts:latinLit:phi0690.phi003:7.600	saepsit se tectis rerumque reliquit habenas.
urn:cts:latinLit:phi0690.phi003:7.601	Mos erat Hesperio in Latio, quem protinus urbes
urn:cts:latinLit:phi0690.phi003:7.602	Albanae coluere sacrum nunc maxima rerum
urn:cts:latinLit:phi0690.phi003:7.603	Roma colit, cum prima movent in proelia Martem,
urn:cts:latinLit:phi0690.phi003:7.604	sive Getis inferre manu lacrimabile bellum
urn:cts:latinLit:phi0690.phi003:7.605	Hyrcanisve Arabisve parant seu tendere ad Indos
urn:cts:latinLit:phi0690.phi003:7.606	Auroramque sequi Parthosque reposcere signa.
urn:cts:latinLit:phi0690.phi003:7.607	Sunt geminae belli portae (sic nomine dicunt)
urn:cts:latinLit:phi0690.phi003:7.608	religione sacrae et saevi formidine Martis;
urn:cts:latinLit:phi0690.phi003:7.609	centum aerei claudunt vectes aeternaque ferri
urn:cts:latinLit:phi0690.phi003:7.610	robora, nec custos absistit limine Ianus:
urn:cts:latinLit:phi0690.phi003:7.611	has, ubi certa sedet patribus sententia pugnae,
urn:cts:latinLit:phi0690.phi003:7.612	ipse Quirinali trabea cinctuque Gabino
urn:cts:latinLit:phi0690.phi003:7.613	insignis reserat stridentia limina consul,
urn:cts:latinLit:phi0690.phi003:7.614	ipse vocat pugnas; sequitur tum cetera pubes,
urn:cts:latinLit:phi0690.phi003:7.615	aereaque adsensu conspirant cornua rauco.
urn:cts:latinLit:phi0690.phi003:7.616	Hoc et tum Aeneadis indicere bella Latinus
urn:cts:latinLit:phi0690.phi003:7.617	more iubebatur tristisque recludere portas.
urn:cts:latinLit:phi0690.phi003:7.618	Abstinuit tactu pater aversusque refugit
urn:cts:latinLit:phi0690.phi003:7.619	foeda ministeria et caecis se condidit umbris.
urn:cts:latinLit:phi0690.phi003:7.620	Tum regina deum caelo delapsa morantis
urn:cts:latinLit:phi0690.phi003:7.621	impulit ipsa manu portas, et cardine verso
urn:cts:latinLit:phi0690.phi003:7.622	belli ferratos rumpit Saturnia postes.
urn:cts:latinLit:phi0690.phi003:7.623	Ardet inexcita Ausonia atque immobilis ante;
urn:cts:latinLit:phi0690.phi003:7.624	Pars pedes ire parat campis, pars arduus altis
urn:cts:latinLit:phi0690.phi003:7.625	pulverulentus equis furit; omnes arma requirunt.
urn:cts:latinLit:phi0690.phi003:7.626	Pars levis clipeos et spicula lucida tergent
urn:cts:latinLit:phi0690.phi003:7.627	arvina pingui subiguntque in cote secures;
urn:cts:latinLit:phi0690.phi003:7.628	signaque ferre iuvat sonitusque audire tubarum.
urn:cts:latinLit:phi0690.phi003:7.629	Quinque adeo magnae positis incudibus urbes
urn:cts:latinLit:phi0690.phi003:7.630	tela novant, Atina potens Tiburque superbum,
urn:cts:latinLit:phi0690.phi003:7.631	Ardea Crustumerique et turrigerae Antemnae.
urn:cts:latinLit:phi0690.phi003:7.632	Tegmina tuta cavant capitum flectuntque salignas
urn:cts:latinLit:phi0690.phi003:7.633	umbonum cratis; alii thoracas aenos
urn:cts:latinLit:phi0690.phi003:7.634	aut levis ocreas lento ducunt argento;
urn:cts:latinLit:phi0690.phi003:7.635	vomeris huc et falcis honos, huc omnis aratri
urn:cts:latinLit:phi0690.phi003:7.636	cessit amor; recoquunt patrios fornacibus enses.
urn:cts:latinLit:phi0690.phi003:7.637	Classica iamque sonant; it bello tessera signum.
urn:cts:latinLit:phi0690.phi003:7.638	Hic galeam tectis trepidus rapit, ille frementis
urn:cts:latinLit:phi0690.phi003:7.639	ad iuga cogit equos clipeumque auroque trilicem
urn:cts:latinLit:phi0690.phi003:7.640	loricam induitur fidoque accingitur ense.
urn:cts:latinLit:phi0690.phi003:7.641	Pandite nunc Helicona, deae, cantusque movete,
urn:cts:latinLit:phi0690.phi003:7.642	qui bello exciti reges, quae quemque secutae
urn:cts:latinLit:phi0690.phi003:7.643	complerint campos acies, quibus Itala iam tum
urn:cts:latinLit:phi0690.phi003:7.644	floruerit terra alma viris, quibus arserit armis.
urn:cts:latinLit:phi0690.phi003:7.645	Et meministis enim, divae, et memorare potestis:
urn:cts:latinLit:phi0690.phi003:7.646	ad nos vix tenuis famae perlabitur aura.
urn:cts:latinLit:phi0690.phi003:7.647	Primus init bellum Tyrrhenis asper ab oris
urn:cts:latinLit:phi0690.phi003:7.648	contemptor divom Mezentius agminaque armat.
urn:cts:latinLit:phi0690.phi003:7.649	Filius huic iuxta Lausus, quo pulchrior alter
urn:cts:latinLit:phi0690.phi003:7.650	non fuit excepto Laurentis corpore Turni,
urn:cts:latinLit:phi0690.phi003:7.651	Lausus, equum domitor debellatorque ferarum,
urn:cts:latinLit:phi0690.phi003:7.652	ducit Agyllina nequiquam ex urbe secutos
urn:cts:latinLit:phi0690.phi003:7.653	mille viros, dignus, patriis qui laetior esset
urn:cts:latinLit:phi0690.phi003:7.654	imperiis et cui pater haud Mezentius esset.
urn:cts:latinLit:phi0690.phi003:7.655	Post hos insignem palma per gramina currum
urn:cts:latinLit:phi0690.phi003:7.656	victoresque ostentat equos satus Hercule pulchro
urn:cts:latinLit:phi0690.phi003:7.657	pulcher Aventinus, clipeoque insigne paternum
urn:cts:latinLit:phi0690.phi003:7.658	centum angues cinctamque gerit serpentibus hydram;
urn:cts:latinLit:phi0690.phi003:7.659	collis Aventini silva quem Rhea sacerdos
urn:cts:latinLit:phi0690.phi003:7.660	furtivum partu sub luminis edidit oras,
urn:cts:latinLit:phi0690.phi003:7.661	mixta deo mulier, postquam Laurentia victor
urn:cts:latinLit:phi0690.phi003:7.662	Geryone extincto Tirynthius attigit arva
urn:cts:latinLit:phi0690.phi003:7.663	Tyrrhenoque boves in flumine lavit Hiberas.
urn:cts:latinLit:phi0690.phi003:7.664	Pila manu saevosque gerunt in bella dolones
urn:cts:latinLit:phi0690.phi003:7.665	et tereti pugnant mucrone veruque Sabello.
urn:cts:latinLit:phi0690.phi003:7.666	Ipse pedes, tegumen torquens immane leonis,
urn:cts:latinLit:phi0690.phi003:7.667	terribili impexum saetacum dentibus albis
urn:cts:latinLit:phi0690.phi003:7.668	indutus capiti, sic regia tecta subibat,
urn:cts:latinLit:phi0690.phi003:7.669	horridus, Herculeoque umeros innexus amictu.
urn:cts:latinLit:phi0690.phi003:7.670	Tum gemini fratres Tiburtia moenia linquunt,
urn:cts:latinLit:phi0690.phi003:7.671	fratris Tiburti dictam cognomine gentem,
urn:cts:latinLit:phi0690.phi003:7.672	Catillusque acerque Coras, Argiva iuventus,
urn:cts:latinLit:phi0690.phi003:7.673	et primam ante aciem densa inter tela feruntur:
urn:cts:latinLit:phi0690.phi003:7.674	ceu duo nubigenae cum vertice montis ab alto
urn:cts:latinLit:phi0690.phi003:7.675	descendunt centauri, Homolen Othrymque nivalem
urn:cts:latinLit:phi0690.phi003:7.676	linquentes cursu rapido; dat euntibus ingens
urn:cts:latinLit:phi0690.phi003:7.677	silva locum et magno cedunt virgulta fragore.
urn:cts:latinLit:phi0690.phi003:7.678	Nec Praenestinae fundator defuit urbis,
urn:cts:latinLit:phi0690.phi003:7.679	Volcano genitum pecora inter agrestia regem
urn:cts:latinLit:phi0690.phi003:7.680	inventumque focis omnis quem credidit aetas
urn:cts:latinLit:phi0690.phi003:7.681	Caeculus. Hunc late legio comitatur agrestis:
urn:cts:latinLit:phi0690.phi003:7.682	quique altum Praeneste viri quique arva Gabinae
urn:cts:latinLit:phi0690.phi003:7.683	Iunonis gelidumque Anienem et roscida rivis
urn:cts:latinLit:phi0690.phi003:7.684	Hernica saxa colunt, quos dives Anagnia pascit,
urn:cts:latinLit:phi0690.phi003:7.685	quos, Amasene pater. Non illis omnibus arma,
urn:cts:latinLit:phi0690.phi003:7.686	nec clipei currusve sonant: pars maxima glandes
urn:cts:latinLit:phi0690.phi003:7.687	liventis plumbi spargit, pars spicula gestat
urn:cts:latinLit:phi0690.phi003:7.688	bina manu, fulvosque lupi de pelle galeros
urn:cts:latinLit:phi0690.phi003:7.689	tegmen habent capiti, vestigia nuda sinistri
urn:cts:latinLit:phi0690.phi003:7.690	instituere pedis, crudus tegit altera pero.
urn:cts:latinLit:phi0690.phi003:7.691	At Messapus, equum domitor, Neptunia proles,
urn:cts:latinLit:phi0690.phi003:7.692	quem neque fas igni cuiquam nec sternere ferro,
urn:cts:latinLit:phi0690.phi003:7.693	iam pridem resides populos desuetaque bello
urn:cts:latinLit:phi0690.phi003:7.694	agmina in arma vocat subito ferrumque retractat.
urn:cts:latinLit:phi0690.phi003:7.695	Hi Fescenninas acies Aequosque Faliscos.
urn:cts:latinLit:phi0690.phi003:7.696	Hi Soractis habent arces Flaviniaque arva
urn:cts:latinLit:phi0690.phi003:7.697	et Cimini cum monte lacum lucosque Capenos.
urn:cts:latinLit:phi0690.phi003:7.698	Ibant aequati numero regemque canebant,
urn:cts:latinLit:phi0690.phi003:7.699	ceu quondam nivei liquida inter nubila cycni,
urn:cts:latinLit:phi0690.phi003:7.700	cum sese e pastu referunt et longa canoros
urn:cts:latinLit:phi0690.phi003:7.701	dant per colla modos, sonat amnis et Asia longe
urn:cts:latinLit:phi0690.phi003:7.702	pulsa palus.
urn:cts:latinLit:phi0690.phi003:7.703	Nec quisquam aeratas acies ex agmine tanto
urn:cts:latinLit:phi0690.phi003:7.704	misceri putet, aeriam sed gorgite ab alto
urn:cts:latinLit:phi0690.phi003:7.705	urgueri volucrum raucarum ad litora nubem.
urn:cts:latinLit:phi0690.phi003:7.706	Ecce Sabinorum prisco de sanguine magnum
urn:cts:latinLit:phi0690.phi003:7.707	agmen agens Clausus magnique ipse agminis instar,
urn:cts:latinLit:phi0690.phi003:7.708	Claudia nunc a quo diffunditur et tribus et gens
urn:cts:latinLit:phi0690.phi003:7.709	per Latium, postquam in partem data Roma Sabinis.
urn:cts:latinLit:phi0690.phi003:7.710	Una ingens Amiterna cohors priscique Quirites,
urn:cts:latinLit:phi0690.phi003:7.711	Ereti manus omnis oliviferaeque Mutuscae;
urn:cts:latinLit:phi0690.phi003:7.712	qui Nomentum urbem, qui Rosea rura Velini,
urn:cts:latinLit:phi0690.phi003:7.713	qui Tetricae horrentis rupes montemque Severum
urn:cts:latinLit:phi0690.phi003:7.714	Casperiamque colunt Forulosque et flumen Himellae,
urn:cts:latinLit:phi0690.phi003:7.715	qui Tiberim Fabarimque bibunt, quos frigida misit
urn:cts:latinLit:phi0690.phi003:7.716	Nursia, et Hortinae classes populique Latini,
urn:cts:latinLit:phi0690.phi003:7.717	quosque secans infaustum interluit Allia nomen:
urn:cts:latinLit:phi0690.phi003:7.718	quam multi Libyco volvuntur marmore fluctus
urn:cts:latinLit:phi0690.phi003:7.719	saevus ubi Orion hibernis conditur undis;
urn:cts:latinLit:phi0690.phi003:7.720	vel cum sole novo densae torrentur aristae
urn:cts:latinLit:phi0690.phi003:7.721	aut Hermi campo aut Lyciae flaventibus arvis.
urn:cts:latinLit:phi0690.phi003:7.722	Scuta sonant pulsuque pedum conterrita tellus.
urn:cts:latinLit:phi0690.phi003:7.723	Hinc Agamemnonius, Troiani nominis hostis,
urn:cts:latinLit:phi0690.phi003:7.724	curru iungit Halaesus equos Turnoque ferocis
urn:cts:latinLit:phi0690.phi003:7.725	mille rapit populos, vertunt felicia Baccho
urn:cts:latinLit:phi0690.phi003:7.726	Massica qui rastris et quos de collibus altis
urn:cts:latinLit:phi0690.phi003:7.727	Aurunci misere patres, Sidicinaque iuxta
urn:cts:latinLit:phi0690.phi003:7.728	aequora quique Cales linquunt, amnisque vadosi
urn:cts:latinLit:phi0690.phi003:7.729	accola Volturni, pariterque Saticulus asper
urn:cts:latinLit:phi0690.phi003:7.730	Oscorumque manus. Teretes sunt aclydes illis
urn:cts:latinLit:phi0690.phi003:7.731	tela, sed haec lento mos est aptare flagello;
urn:cts:latinLit:phi0690.phi003:7.732	laevas caetra tegit, falcati comminus enses.
urn:cts:latinLit:phi0690.phi003:7.733	Nec tu carminibus nostris indictus abibis,
urn:cts:latinLit:phi0690.phi003:7.734	Oebale, quem generasse Telon Sebethide nympha
urn:cts:latinLit:phi0690.phi003:7.735	fertur, Teleboum Capreas cum regna teneret,
urn:cts:latinLit:phi0690.phi003:7.736	iam senior; patriis sed non et filius arvis
urn:cts:latinLit:phi0690.phi003:7.737	contentus late iam tum dicione premebat
urn:cts:latinLit:phi0690.phi003:7.738	Sarrastis populos et quae rigat aequora Sarnus
urn:cts:latinLit:phi0690.phi003:7.739	quique Rufras Batulumque tenent atque arva Celemnae
urn:cts:latinLit:phi0690.phi003:7.740	et quos maliferae despectant moenia Abellae,
urn:cts:latinLit:phi0690.phi003:7.741	Teutonico ritu soliti torquere cateias,
urn:cts:latinLit:phi0690.phi003:7.742	tegmina quis capitum raptus de subere cortex,
urn:cts:latinLit:phi0690.phi003:7.743	aerataeque micant peltae, micat aereus ensis.
urn:cts:latinLit:phi0690.phi003:7.744	Et te montosae misere in proelia Nersae,
urn:cts:latinLit:phi0690.phi003:7.745	Ufens, insignem fama et felicibus armis;
urn:cts:latinLit:phi0690.phi003:7.746	horrida praecipue cui gens adsuetaque multo
urn:cts:latinLit:phi0690.phi003:7.747	venatu nemorum, duris Aequicula glaebis.
urn:cts:latinLit:phi0690.phi003:7.748	Armati terram exercent, semperque recentis
urn:cts:latinLit:phi0690.phi003:7.749	convectare iuvat praedas et vivere rapto.
urn:cts:latinLit:phi0690.phi003:7.750	Quin et Marruvia venit de gente sacerdos,
urn:cts:latinLit:phi0690.phi003:7.751	fronde super galeam et felici comptus oliva.
urn:cts:latinLit:phi0690.phi003:7.752	Archippi regis missu, fortissimus Umbro,
urn:cts:latinLit:phi0690.phi003:7.753	vipereo generi et graviter spirantibus hydris
urn:cts:latinLit:phi0690.phi003:7.754	spargere qui somnos cantuque manuque solebat
urn:cts:latinLit:phi0690.phi003:7.755	mulcebatque iras et morsus arte levabat.
urn:cts:latinLit:phi0690.phi003:7.756	Sed non Dardaniae medicari cuspidis ictum
urn:cts:latinLit:phi0690.phi003:7.757	evaluit, neque eum iuvere in volnera cantus
urn:cts:latinLit:phi0690.phi003:7.758	somniferi et Marsis quaesitae montibus herbae.
urn:cts:latinLit:phi0690.phi003:7.759	Te nemus Angitiae, vitrea te Fucinus unda,
urn:cts:latinLit:phi0690.phi003:7.760	te liquidi flevere lacus.
urn:cts:latinLit:phi0690.phi003:7.761	Ibat et Hippolyti proles pulcherrima bello,
urn:cts:latinLit:phi0690.phi003:7.762	Virbius, insignem quem mater Aricia misit,
urn:cts:latinLit:phi0690.phi003:7.763	eductum Egeriae lucis umentia circum
urn:cts:latinLit:phi0690.phi003:7.764	litora, pinguis ubi et placabilis ara Dianae.
urn:cts:latinLit:phi0690.phi003:7.765	Namque ferunt fama Hippolytum, postquam arte novercae
urn:cts:latinLit:phi0690.phi003:7.766	occiderit patriasque explerit sanguine poenas
urn:cts:latinLit:phi0690.phi003:7.767	turbatis distractus equis, ad sidera rursus
urn:cts:latinLit:phi0690.phi003:7.768	aetheria et superas caeli venisse sub auras,
urn:cts:latinLit:phi0690.phi003:7.769	Paeoniis revocatum herbis et amore Dianae.
urn:cts:latinLit:phi0690.phi003:7.770	Tum pater omnipotens, aliquem indignatus ab umbris
urn:cts:latinLit:phi0690.phi003:7.771	mortalem infernis ad lumina surgere vitae,
urn:cts:latinLit:phi0690.phi003:7.772	ipse repertorem medicinae talis et artis
urn:cts:latinLit:phi0690.phi003:7.773	fulmine Phoebigenam Stygias detrusit ad undas.
urn:cts:latinLit:phi0690.phi003:7.774	At Trivia Hippolytum secretis alma recondit
urn:cts:latinLit:phi0690.phi003:7.775	sedibus et nymphae Egeriae nemorique relegat,
urn:cts:latinLit:phi0690.phi003:7.776	solus ubi in silvis Italis ignobilis aevom
urn:cts:latinLit:phi0690.phi003:7.777	exigeret versoque ubi nomine Virbius esset.
urn:cts:latinLit:phi0690.phi003:7.778	Unde etiam templo Triviae lucisque sacratis
urn:cts:latinLit:phi0690.phi003:7.779	cornipedes arcentur equi, quod litore currum
urn:cts:latinLit:phi0690.phi003:7.780	et iuvenem monstris pavidi effudere marinis.
urn:cts:latinLit:phi0690.phi003:7.781	Filius ardentis haud setius aequore campi
urn:cts:latinLit:phi0690.phi003:7.782	exercebat equos curruque in bella ruebat.
urn:cts:latinLit:phi0690.phi003:7.783	Ipse inter primos praestanti corpore Turnus
urn:cts:latinLit:phi0690.phi003:7.784	vertitur arma tenens et toto vertice supra est.
urn:cts:latinLit:phi0690.phi003:7.785	Cui triplici crinita iuba galea alta Chimaeram
urn:cts:latinLit:phi0690.phi003:7.786	sustinet, Aetnaeos efflantem faucibus ignis:
urn:cts:latinLit:phi0690.phi003:7.787	tam magis illa fremens et tristibus effera flammis,
urn:cts:latinLit:phi0690.phi003:7.788	quam magis effuso crudescunt sanguine pugnae.
urn:cts:latinLit:phi0690.phi003:7.789	At levem clipeum sublatis cornibus Io
urn:cts:latinLit:phi0690.phi003:7.790	auro insignibat, iam saetis obsita, iam bos
urn:cts:latinLit:phi0690.phi003:7.791	(argumentum ingens), et custos virginis Argus
urn:cts:latinLit:phi0690.phi003:7.792	caelataque amnem fundens pater Inachus urna.
urn:cts:latinLit:phi0690.phi003:7.793	Insequitur nimbus peditum clipeataque totis
urn:cts:latinLit:phi0690.phi003:7.794	agmina densentur campis, Argivaque pubes
urn:cts:latinLit:phi0690.phi003:7.795	Auruncaeque manus, Rutuli veteresque Sicani
urn:cts:latinLit:phi0690.phi003:7.796	et Sacranae acies et picti scuta Labici;
urn:cts:latinLit:phi0690.phi003:7.797	qui saltus, Tiberine, tuos sacrumque Numici
urn:cts:latinLit:phi0690.phi003:7.798	litus arant Rutulosque exercent vomere colles
urn:cts:latinLit:phi0690.phi003:7.799	Circaeumque iugum, quis Iuppiter Anxurus arvis
urn:cts:latinLit:phi0690.phi003:7.800	praesidet et viridi gaudens Feronia luco;
urn:cts:latinLit:phi0690.phi003:7.801	qua Saturae iacet atra palus gelidusque per imas
urn:cts:latinLit:phi0690.phi003:7.802	quaerit iter vallis atque in mare conditur Ufens.
urn:cts:latinLit:phi0690.phi003:7.803	Hos super advenit Volsca de gente Camilla
urn:cts:latinLit:phi0690.phi003:7.804	agmen agens equitum et florentis aere catervas,
urn:cts:latinLit:phi0690.phi003:7.805	bellatrix, non illa colo calathisve Minervae
urn:cts:latinLit:phi0690.phi003:7.806	femineas adsueta manus, sed proelia virgo
urn:cts:latinLit:phi0690.phi003:7.807	dura pati cursuque pedum praevertere ventos.
urn:cts:latinLit:phi0690.phi003:7.808	Illa vel intactae segetis per summa volaret
urn:cts:latinLit:phi0690.phi003:7.809	gramina nec teneras cursu laesisset aristas,
urn:cts:latinLit:phi0690.phi003:7.810	vel mare per medium fluctu suspensa tumenti
urn:cts:latinLit:phi0690.phi003:7.811	ferret iter celeris nec tingueret aequore plantas.
urn:cts:latinLit:phi0690.phi003:7.812	Illam omnis tectis agrisque effusa iuventus
urn:cts:latinLit:phi0690.phi003:7.813	turbaque miratur matrum et prospectat euntem,
urn:cts:latinLit:phi0690.phi003:7.814	attonitis inhians animis, ut regius ostro
urn:cts:latinLit:phi0690.phi003:7.815	velet honos levis umeros, ut fibula crinem
urn:cts:latinLit:phi0690.phi003:7.816	auro internectat, Lyciam ut gerat ipsa pharetram
urn:cts:latinLit:phi0690.phi003:7.817	et pastoralem praefixa cuspide myrtum.

urn:cts:latinLit:phi0690.phi003:8.1	Ut belli signum Laurenti Turnus ab arce
urn:cts:latinLit:phi0690.phi003:8.2	extulit et rauco strepuerunt cornua cantu,
urn:cts:latinLit:phi0690.phi003:8.3	utque acris concussit equos utque impulit arma,
urn:cts:latinLit:phi0690.phi003:8.4	extemplo turbati animi, simul omne tumultu
urn:cts:latinLit:phi0690.phi003:8.5	coniurat trepido Latium saevitque iuventus
urn:cts:latinLit:phi0690.phi003:8.6	effera. Ductores primi Messapus et Ufens
urn:cts:latinLit:phi0690.phi003:8.7	contemptorque deum Mezentius undique cogunt
urn:cts:latinLit:phi0690.phi003:8.8	auxilia et latos vastant cultoribus agros.
urn:cts:latinLit:phi0690.phi003:8.9	mittitur et magni Venulus Diomedis ad urbem,
urn:cts:latinLit:phi0690.phi003:8.10	qui petat auxilium et Latio consistere Teucros,
urn:cts:latinLit:phi0690.phi003:8.11	advectum Aenean classi victosque penatis
urn:cts:latinLit:phi0690.phi003:8.12	inferre et fatis regem se dicere posci
urn:cts:latinLit:phi0690.phi003:8.13	edoceat multasque viro se adiungere gentis
urn:cts:latinLit:phi0690.phi003:8.14	Dardanio et late Latio increbrescere nomen.
urn:cts:latinLit:phi0690.phi003:8.15	Quid struat his coeptis, quem, si Fortuna sequatur,
urn:cts:latinLit:phi0690.phi003:8.16	eventum pugnae cupiat, manifestius ipsi
urn:cts:latinLit:phi0690.phi003:8.17	quam Turno regi aut regi apparere Latino.
urn:cts:latinLit:phi0690.phi003:8.18	Talia per Latium. Quae Laomedontius heros
urn:cts:latinLit:phi0690.phi003:8.19	cuncta videns magno curarum fluctuat aestu,
urn:cts:latinLit:phi0690.phi003:8.20	atque animum nunc huc celerem, nunc dividit illuc.
urn:cts:latinLit:phi0690.phi003:8.21	In partisque rapit varias perque omnia versat:
urn:cts:latinLit:phi0690.phi003:8.22	sicut aquae tremulum labris ubi lumen aenis
urn:cts:latinLit:phi0690.phi003:8.23	sole repercussum aut radiantis imagine lunae
urn:cts:latinLit:phi0690.phi003:8.24	omnia pervolitat late loca iamque sub auras
urn:cts:latinLit:phi0690.phi003:8.25	erigitur summique ferit lacuaria tecti.
urn:cts:latinLit:phi0690.phi003:8.26	Nox erat, et terras animalia fessa per omnis
urn:cts:latinLit:phi0690.phi003:8.27	alituum pecudumque genus sopor altus habebat:
urn:cts:latinLit:phi0690.phi003:8.28	cum pater in ripa gelidique sub aetheris axe
urn:cts:latinLit:phi0690.phi003:8.29	Aeneas, tristi turbatus pectora bello,
urn:cts:latinLit:phi0690.phi003:8.30	procubuit seramque dedit per membra quietem.
urn:cts:latinLit:phi0690.phi003:8.31	Huic deus ipse loci fluvio Tiberinus amoeno
urn:cts:latinLit:phi0690.phi003:8.32	populeas inter senior se attollere frondes
urn:cts:latinLit:phi0690.phi003:8.33	visus; eum tenuis glauco velabat amictu
urn:cts:latinLit:phi0690.phi003:8.34	carbasus, et crinis umbrosa tegebat harundo,
urn:cts:latinLit:phi0690.phi003:8.35	tum sic adfari et curas his demere dictis:
urn:cts:latinLit:phi0690.phi003:8.36	"O sate gente deum, Troianam ex hostibus urbem
urn:cts:latinLit:phi0690.phi003:8.37	qui revehis nobis aeternaque Pergama servas,
urn:cts:latinLit:phi0690.phi003:8.38	exspectate solo Laurenti arvisque Latinis,
urn:cts:latinLit:phi0690.phi003:8.39	hic tibi certa domus, certi, ne absiste, penates;
urn:cts:latinLit:phi0690.phi003:8.40	neu belli terrere minis: tumor omnis et irae
urn:cts:latinLit:phi0690.phi003:8.41	concessere deum.
urn:cts:latinLit:phi0690.phi003:8.42	[Iamque tibi, ne vana putes haec fingere somnum,
urn:cts:latinLit:phi0690.phi003:8.43	litoreis ingens inventa sub ilicibus sus,
urn:cts:latinLit:phi0690.phi003:8.44	triginta capitum fetus enixa, iacebit,
urn:cts:latinLit:phi0690.phi003:8.45	alba, solo recubans, albi circum ubera nati.
urn:cts:latinLit:phi0690.phi003:8.46	Hic locus urbis erit, requies ea certa laborum
urn:cts:latinLit:phi0690.phi003:8.47	ex quo ter denis urbem redeuntibus annis
urn:cts:latinLit:phi0690.phi003:8.48	Ascanius clari condet cognominis Albam.
urn:cts:latinLit:phi0690.phi003:8.49	Haud incerta cano.] Nunc qua ratione quod instat
urn:cts:latinLit:phi0690.phi003:8.50	expedias victor, paucis (adverte) docebo.
urn:cts:latinLit:phi0690.phi003:8.51	Arcades his oris, genus a Pallante profectum,
urn:cts:latinLit:phi0690.phi003:8.52	qui regem Euandrum comites, qui signa secuti,
urn:cts:latinLit:phi0690.phi003:8.53	delegere locum et posuere in montibus urbem
urn:cts:latinLit:phi0690.phi003:8.54	Pallantis proavi de nomine Pallanteum.
urn:cts:latinLit:phi0690.phi003:8.55	Hi bellum adsidue ducunt cum gente Latina;
urn:cts:latinLit:phi0690.phi003:8.56	hos castris adhibe socios et foedera iunge.
urn:cts:latinLit:phi0690.phi003:8.57	Ipse ego te ripis et recto flumine ducam,
urn:cts:latinLit:phi0690.phi003:8.58	adversum remis superes subvectus ut amnem.
urn:cts:latinLit:phi0690.phi003:8.59	Surge age, nate dea, primisque cadentibus astris
urn:cts:latinLit:phi0690.phi003:8.60	Iunoni fer rite preces iramque minasque
urn:cts:latinLit:phi0690.phi003:8.61	supplicibus supera votis. Mihi victor honorem
urn:cts:latinLit:phi0690.phi003:8.62	persolves. Ego sum pleno quem flumine cernis
urn:cts:latinLit:phi0690.phi003:8.63	stringentem ripas et pinguia culta secantem,
urn:cts:latinLit:phi0690.phi003:8.64	caeruleus Thybris, caelo gratissimus amnis.
urn:cts:latinLit:phi0690.phi003:8.65	Hic mihi magna domus, celsis caput urbibus, exit."
urn:cts:latinLit:phi0690.phi003:8.66	Dixit, deinde lacu fluvius se condidit alto,
urn:cts:latinLit:phi0690.phi003:8.67	ima petens; nox Aenean somnusque reliquit.
urn:cts:latinLit:phi0690.phi003:8.68	Surgit et aetherii spectans orientia solis
urn:cts:latinLit:phi0690.phi003:8.69	lumina rite cavis undam de flumine palmis
urn:cts:latinLit:phi0690.phi003:8.70	sustinet ac talis effundit ad aethera voces:
urn:cts:latinLit:phi0690.phi003:8.71	"Nymphae, Laurentes nymphae, genus amnibus unde est,
urn:cts:latinLit:phi0690.phi003:8.72	tuque, o Thybri tuo genitor cum flumine sancto,
urn:cts:latinLit:phi0690.phi003:8.73	accipite Aenean et tandem arcete periclis.
urn:cts:latinLit:phi0690.phi003:8.74	Quo te cumque lacus miserantem incommoda nostra
urn:cts:latinLit:phi0690.phi003:8.75	fonte tenet, quocumque solo pulcherrimus exis,
urn:cts:latinLit:phi0690.phi003:8.76	semper honore meo, semper celebrabere donis
urn:cts:latinLit:phi0690.phi003:8.77	corniger hesperidum fluvius regnator aquarum.
urn:cts:latinLit:phi0690.phi003:8.78	Adsis o tantum et propius tua numina firmes."
urn:cts:latinLit:phi0690.phi003:8.79	sic memorat geminasque legit de classe biremis
urn:cts:latinLit:phi0690.phi003:8.80	remigioque aptat, socios simul instruit armis.
urn:cts:latinLit:phi0690.phi003:8.81	Ecce autem subitum atque oculis mirabile monstrum;
urn:cts:latinLit:phi0690.phi003:8.82	candida per silvam cum fetu concolor albo
urn:cts:latinLit:phi0690.phi003:8.83	procubuit viridique in litore conspicitur sus.
urn:cts:latinLit:phi0690.phi003:8.84	Quam pius Aeneas tibi enim, tibi, maxuma Iuno,
urn:cts:latinLit:phi0690.phi003:8.85	mactat sacra ferens et cum grege sistit ad aram.
urn:cts:latinLit:phi0690.phi003:8.86	Thybris ea fluvium, quam longa est, nocte tumentem
urn:cts:latinLit:phi0690.phi003:8.87	leniit, et tacita refluens ita substitit unda,
urn:cts:latinLit:phi0690.phi003:8.88	mitis ut in morem stagni placidaeque paludis
urn:cts:latinLit:phi0690.phi003:8.89	sterneret aequor aquis, remo ut luctamen abesset.
urn:cts:latinLit:phi0690.phi003:8.90	Ergo iter inceptum celerant rumore secundo;
urn:cts:latinLit:phi0690.phi003:8.91	labitur uncta vadis abies; mirantur et undae,
urn:cts:latinLit:phi0690.phi003:8.92	miratur nemus insuetum fulgentia longe
urn:cts:latinLit:phi0690.phi003:8.93	scuta virum fluvio pictasque innare carinas.
urn:cts:latinLit:phi0690.phi003:8.94	Olli remigio noctemque diemque fatigant
urn:cts:latinLit:phi0690.phi003:8.95	et longos superant flexus variisque teguntur
urn:cts:latinLit:phi0690.phi003:8.96	arboribus viridisque secant placido aequore silvas.
urn:cts:latinLit:phi0690.phi003:8.97	Sol medium caeli conscenderat igneus orbem,
urn:cts:latinLit:phi0690.phi003:8.98	cum muros arcemque procul ac rara domorum
urn:cts:latinLit:phi0690.phi003:8.99	tecta vident, quae nunc Romana potentia caelo
urn:cts:latinLit:phi0690.phi003:8.100	aequavit, tum res inopes Euandrus habebat:
urn:cts:latinLit:phi0690.phi003:8.101	ocius advertunt proras urbique propinquant.
urn:cts:latinLit:phi0690.phi003:8.102	Forte die sollemnem illo rex Arcas honorem
urn:cts:latinLit:phi0690.phi003:8.103	Amphitryoniadae magno divisque ferebat
urn:cts:latinLit:phi0690.phi003:8.104	ante urbem in luco. Pallas huic filius una,
urn:cts:latinLit:phi0690.phi003:8.105	una omnes iuvenum primi pauperque senatus
urn:cts:latinLit:phi0690.phi003:8.106	tura dabant, tepidusque cruor fumabat ad aras.
urn:cts:latinLit:phi0690.phi003:8.107	Ut celsas videre rates atque inter opacum
urn:cts:latinLit:phi0690.phi003:8.108	adlabi nemus et tacitis incumbere remis,
urn:cts:latinLit:phi0690.phi003:8.109	terrentur visu subito cunctique relictis
urn:cts:latinLit:phi0690.phi003:8.110	consurgunt mensis. Audax quos rumpere Pallas
urn:cts:latinLit:phi0690.phi003:8.111	sacra vetat raptoque volat telo obvius ipse
urn:cts:latinLit:phi0690.phi003:8.112	et procul e tumulo: "Iuvenes, quae causa subegit
urn:cts:latinLit:phi0690.phi003:8.113	ignotas temptare vias, quo tenditis?" inquit.
urn:cts:latinLit:phi0690.phi003:8.114	"Qui genus? Unde domo? Pacemne huc fertis an arma?"
urn:cts:latinLit:phi0690.phi003:8.115	Tum pater Aeneas puppi sic fatur ab alta
urn:cts:latinLit:phi0690.phi003:8.116	paciferaeque manu ramum praetendit olivae:
urn:cts:latinLit:phi0690.phi003:8.117	"Troiugenas ac tela vides inimica Latinis,
urn:cts:latinLit:phi0690.phi003:8.118	quos illi bello profugos egere superbo.
urn:cts:latinLit:phi0690.phi003:8.119	Euandrum petimus. Ferte haec et dicite lectos
urn:cts:latinLit:phi0690.phi003:8.120	Dardaniae venisse duces socia arma rogantis."
urn:cts:latinLit:phi0690.phi003:8.121	Obstipuit tanto percussus nomine Pallas:
urn:cts:latinLit:phi0690.phi003:8.122	"Egredere o quicumque es" ait "coramque parentem
urn:cts:latinLit:phi0690.phi003:8.123	adloquere ac nostris succede penatibus hospes."
urn:cts:latinLit:phi0690.phi003:8.124	excepitque manu dextramque amplexus inhaesit.
urn:cts:latinLit:phi0690.phi003:8.125	Progressi subeunt luco fluviumque relinquunt.
urn:cts:latinLit:phi0690.phi003:8.126	Tum regem Aeneas dictis adfatur amicis:
urn:cts:latinLit:phi0690.phi003:8.127	"Optume Graiugenum, cui me Fortuna precari
urn:cts:latinLit:phi0690.phi003:8.128	et vitta comptos voluit praetendere ramos,
urn:cts:latinLit:phi0690.phi003:8.129	non equidem extimui, Danaum quod ductor et Arcas
urn:cts:latinLit:phi0690.phi003:8.130	quodque a stirpe fores geminis coniunctus Atridis;
urn:cts:latinLit:phi0690.phi003:8.131	sed mea me virtus et sancta oracula divom
urn:cts:latinLit:phi0690.phi003:8.132	cognatique patres, tua terris didita fama,
urn:cts:latinLit:phi0690.phi003:8.133	coniunxere tibi et fatis egere volentem.
urn:cts:latinLit:phi0690.phi003:8.134	Dardanus, Iliacae primus pater urbis et auctor,
urn:cts:latinLit:phi0690.phi003:8.135	Electra, ut Grai perhibent. Atlantide cretus,
urn:cts:latinLit:phi0690.phi003:8.136	advehitur Teucros; Electram maxumus Atlas
urn:cts:latinLit:phi0690.phi003:8.137	edidit, aetherios umero qui sustinet orbes
urn:cts:latinLit:phi0690.phi003:8.138	vobis Mercurius pater est, quem candida Maia
urn:cts:latinLit:phi0690.phi003:8.139	Cyllenae gelido conceptum vertice fudit;
urn:cts:latinLit:phi0690.phi003:8.140	at Maiam, auditis si quicquam credimus, Atlas,
urn:cts:latinLit:phi0690.phi003:8.141	idem Atlas generat, caeli qui sidera tollit.
urn:cts:latinLit:phi0690.phi003:8.142	Sic genus amborum scindit se sanguine ab uno.
urn:cts:latinLit:phi0690.phi003:8.143	His fretus non legatos neque prima per artem
urn:cts:latinLit:phi0690.phi003:8.144	temptamenta tui pepigi: me, me ipse meumque
urn:cts:latinLit:phi0690.phi003:8.145	obieci caput et supplex ad limina veni.
urn:cts:latinLit:phi0690.phi003:8.146	Gens eadem, quae te, crudeli Daunia bello
urn:cts:latinLit:phi0690.phi003:8.147	insequitur; nos si pellant, nihil afore credunt,
urn:cts:latinLit:phi0690.phi003:8.148	quin omnem Hesperiam penitus sua sub iuga mittant
urn:cts:latinLit:phi0690.phi003:8.149	et mare quod supra teneant quodque adluit infra.
urn:cts:latinLit:phi0690.phi003:8.150	Accipe daque fidem: sunt nobis fortia bello
urn:cts:latinLit:phi0690.phi003:8.151	pectora, sunt animi et rebus spectata iuventus."
urn:cts:latinLit:phi0690.phi003:8.152	Dixerat Aeneas. Ille os oculosque loquentis
urn:cts:latinLit:phi0690.phi003:8.153	iamdudum et totum lustrabat lumine corpus.
urn:cts:latinLit:phi0690.phi003:8.154	Tum sic pauca refert: "Ut te, fortissime Teucrum,
urn:cts:latinLit:phi0690.phi003:8.155	accipio agnoscoque libens! Ut verba parentis
urn:cts:latinLit:phi0690.phi003:8.156	et vocem Anchisae magni voltumque recordor!
urn:cts:latinLit:phi0690.phi003:8.157	Nam memini Hesionae visentem regna sororis
urn:cts:latinLit:phi0690.phi003:8.158	Laomedontiaden Priamum, Salamina petentem,
urn:cts:latinLit:phi0690.phi003:8.159	protinus Arcadiae gelidos invisere finis.
urn:cts:latinLit:phi0690.phi003:8.160	Tum mihi prima genas vestibat flore iuventas,
urn:cts:latinLit:phi0690.phi003:8.161	mirabarque duces Teucros, mirabar et ipsum
urn:cts:latinLit:phi0690.phi003:8.162	Laomedontiaden, sed cunctis altior ibat
urn:cts:latinLit:phi0690.phi003:8.163	Anchises: mihi mens iuvenali ardebat amore
urn:cts:latinLit:phi0690.phi003:8.164	compellare virum et dextrae coniungere dextram.
urn:cts:latinLit:phi0690.phi003:8.165	Accessi et cupidus Phenei sub moenia duxi.
urn:cts:latinLit:phi0690.phi003:8.166	Ille mihi insignem pharetram Lyciasque sagittas
urn:cts:latinLit:phi0690.phi003:8.167	discedens chlamydemque auro dedit intertextam
urn:cts:latinLit:phi0690.phi003:8.168	frenaque bina meus quae nunc habet aurea Pallas.
urn:cts:latinLit:phi0690.phi003:8.169	Ergo et quam petitis iuncta est mihi foedere dextra,
urn:cts:latinLit:phi0690.phi003:8.170	et lux cum primum terris se crastina reddet,
urn:cts:latinLit:phi0690.phi003:8.171	auxilio laetos dimittam opibusque iuvabo.
urn:cts:latinLit:phi0690.phi003:8.172	Interea sacra haec, quando huc venistis amici,
urn:cts:latinLit:phi0690.phi003:8.173	annua, quae differre nefas, celebrate faventes
urn:cts:latinLit:phi0690.phi003:8.174	nobiscum et iam nunc sociorum adsuescite mensis."
urn:cts:latinLit:phi0690.phi003:8.175	Haec ubi dicta, dapes iubet et sublata reponi
urn:cts:latinLit:phi0690.phi003:8.176	pocula gramineoque viros locat ipse sedili
urn:cts:latinLit:phi0690.phi003:8.177	praecipuumque toro et villosi pelle leonis
urn:cts:latinLit:phi0690.phi003:8.178	accipit Aenean solioque invitat acerno.
urn:cts:latinLit:phi0690.phi003:8.179	Tum lecti iuvenes certatim araeque sacerdos
urn:cts:latinLit:phi0690.phi003:8.180	viscera tosta ferunt taurorum onerantque canistris
urn:cts:latinLit:phi0690.phi003:8.181	dona laboratae Cereris Bacchumque ministrant.
urn:cts:latinLit:phi0690.phi003:8.182	Vescitur Aeneas simul et Troiana iuventus
urn:cts:latinLit:phi0690.phi003:8.183	perpetui tergo bovis et lustralibus extis.
urn:cts:latinLit:phi0690.phi003:8.184	Postquam exempta fames et amor compressus edendi,
urn:cts:latinLit:phi0690.phi003:8.185	rex Euandrus ait: "Non haec sollemnia nobis,
urn:cts:latinLit:phi0690.phi003:8.186	has ex more dapes, hanc tanti numinis aram
urn:cts:latinLit:phi0690.phi003:8.187	vana superstitio veterumque ignara deorum
urn:cts:latinLit:phi0690.phi003:8.188	inposuit: saevis, hospes Troiane, periclis
urn:cts:latinLit:phi0690.phi003:8.189	servati facimus meritosque novamus honores.
urn:cts:latinLit:phi0690.phi003:8.190	Iam primum saxis suspensam hanc aspice rupem,
urn:cts:latinLit:phi0690.phi003:8.191	disiectae procul ut moles desertaque montis
urn:cts:latinLit:phi0690.phi003:8.192	stat domus et scopuli ingentem traxere ruinam.
urn:cts:latinLit:phi0690.phi003:8.193	Hic spelunca fuit, vasto summota recessu,
urn:cts:latinLit:phi0690.phi003:8.194	semihominis Caci facies quam dira tenebat
urn:cts:latinLit:phi0690.phi003:8.195	solis inaccessam radiis; semperque recenti
urn:cts:latinLit:phi0690.phi003:8.196	caede tepebat humus, foribusque adfixa superbis
urn:cts:latinLit:phi0690.phi003:8.197	ora virum tristi pendebant pallida tabo.
urn:cts:latinLit:phi0690.phi003:8.198	Huic monstro Volcanus erat pater: illius atros
urn:cts:latinLit:phi0690.phi003:8.199	ore vomens ignis magna se mole ferebat.
urn:cts:latinLit:phi0690.phi003:8.200	Attulit et nobis aliquando optantibus aetas
urn:cts:latinLit:phi0690.phi003:8.201	auxilium adventumque dei. Nam maximus ultor,
urn:cts:latinLit:phi0690.phi003:8.202	tergemini nece Geryonae spoliisque superbus
urn:cts:latinLit:phi0690.phi003:8.203	Alcides aderat taurosque hac victor agebat
urn:cts:latinLit:phi0690.phi003:8.204	ingentis, vallemque boves amnemque tenebant.
urn:cts:latinLit:phi0690.phi003:8.205	At furiis Caci mens effera, nequid inausum
urn:cts:latinLit:phi0690.phi003:8.206	aut intractatum scelerisve dolive fuisset,
urn:cts:latinLit:phi0690.phi003:8.207	quattuor a stabulis praestanti corpore tauros
urn:cts:latinLit:phi0690.phi003:8.208	avertit, totidem forma superante iuvencas;
urn:cts:latinLit:phi0690.phi003:8.209	atque hos, nequa forent pedibus vestigia rectis,
urn:cts:latinLit:phi0690.phi003:8.210	cauda in speluncam tractos versisque viarum
urn:cts:latinLit:phi0690.phi003:8.211	indiciis raptos saxo occultabat opaco:
urn:cts:latinLit:phi0690.phi003:8.212	quaerenti nulla ad speluncam signa ferebant.
urn:cts:latinLit:phi0690.phi003:8.213	Interea, cum iam stabulis saturata moveret
urn:cts:latinLit:phi0690.phi003:8.214	Amphytrioniades armenta abitumque pararet,
urn:cts:latinLit:phi0690.phi003:8.215	discessu mugire boves atque omne querelis
urn:cts:latinLit:phi0690.phi003:8.216	impleri nemus et colles clamore relinqui.
urn:cts:latinLit:phi0690.phi003:8.217	reddidit una boum vocem vastoque sub antro
urn:cts:latinLit:phi0690.phi003:8.218	mugiit et Caci spem custodita fefellit.
urn:cts:latinLit:phi0690.phi003:8.219	Hic vero Alcidae furiis exarserat atro
urn:cts:latinLit:phi0690.phi003:8.220	felle dolor: rapit arma manu nodisque gravatum
urn:cts:latinLit:phi0690.phi003:8.221	robur et aerii cursu petit ardua montis.
urn:cts:latinLit:phi0690.phi003:8.222	Tum primum nostri Cacum videre timentem
urn:cts:latinLit:phi0690.phi003:8.223	turbatumque oculis: fugit ilicet ocior Euro
urn:cts:latinLit:phi0690.phi003:8.224	speluncamque petit, pedibus timor addidit alas.
urn:cts:latinLit:phi0690.phi003:8.225	Ut sese inclusit ruptisque immane catenis
urn:cts:latinLit:phi0690.phi003:8.226	deiecit saxum, ferro quod et arte paterna
urn:cts:latinLit:phi0690.phi003:8.227	pendebat, fultosque emuniit obice postis,
urn:cts:latinLit:phi0690.phi003:8.228	ecce furens animis aderat Tirynthius omnemque
urn:cts:latinLit:phi0690.phi003:8.229	accessum lustrans huc ora ferebat et illuc,
urn:cts:latinLit:phi0690.phi003:8.230	dentibus infrendens. Ter totum fervidus ira
urn:cts:latinLit:phi0690.phi003:8.231	lustrat Aventini montem, ter saxea temptat
urn:cts:latinLit:phi0690.phi003:8.232	limina nequiquam, ter fessus valle resedit.
urn:cts:latinLit:phi0690.phi003:8.233	Stabat acuta silex, praecisis undique saxis
urn:cts:latinLit:phi0690.phi003:8.234	speluncae dorso insurgens, altissima visu,
urn:cts:latinLit:phi0690.phi003:8.235	dirarum nidis domus opportuna volucrum.
urn:cts:latinLit:phi0690.phi003:8.236	Hanc, ut prona iugo laevum incumbebat in amnem,
urn:cts:latinLit:phi0690.phi003:8.237	dexter in adversum nitens concussit et imis
urn:cts:latinLit:phi0690.phi003:8.238	avolsam solvit radicibus; inde repente
urn:cts:latinLit:phi0690.phi003:8.239	inpulit, inpulsu quo maximus intonat aether
urn:cts:latinLit:phi0690.phi003:8.240	dissultant ripae refluitque exterritus amnis.
urn:cts:latinLit:phi0690.phi003:8.241	At specus et Caci detecta apparuit ingens
urn:cts:latinLit:phi0690.phi003:8.242	regia, et umbrosae penitus patuere cavernae:
urn:cts:latinLit:phi0690.phi003:8.243	non secus ac siqua penitus vi terra dehiscens
urn:cts:latinLit:phi0690.phi003:8.244	infernas reseret sedes et regna recludat
urn:cts:latinLit:phi0690.phi003:8.245	pallida, dis invisa, superque immane barathrum
urn:cts:latinLit:phi0690.phi003:8.246	cernatur, trepident inmisso lumine manes.
urn:cts:latinLit:phi0690.phi003:8.247	Ergo insperata deprensum luce repente
urn:cts:latinLit:phi0690.phi003:8.248	inclusumque cavo saxo atque insueta rudentem
urn:cts:latinLit:phi0690.phi003:8.249	desuper Alcides telis premit omniaque arma
urn:cts:latinLit:phi0690.phi003:8.250	advocat et ramis vastisque molaribus instat.
urn:cts:latinLit:phi0690.phi003:8.251	Ille autem, neque enim fuga iam super ulla pericli,
urn:cts:latinLit:phi0690.phi003:8.252	faucibus ingentem fumum (mirabile dictu)
urn:cts:latinLit:phi0690.phi003:8.253	evomit involvitque domum caligine caeca,
urn:cts:latinLit:phi0690.phi003:8.254	prospectum eripiens oculis, glomeratque sub antro
urn:cts:latinLit:phi0690.phi003:8.255	fumiferam noctem commixtis igne tenebris.
urn:cts:latinLit:phi0690.phi003:8.256	Non tulit Alcides animis seque ipse per ignem
urn:cts:latinLit:phi0690.phi003:8.257	praecipiti iecit saltu, qua plurimus undam
urn:cts:latinLit:phi0690.phi003:8.258	fumus agit nebulaque ingens specus aestuat atra.
urn:cts:latinLit:phi0690.phi003:8.259	Hic Cacum in tenebris incendia vana vomentem
urn:cts:latinLit:phi0690.phi003:8.260	corripit in nodum complexus et angit inhaerens
urn:cts:latinLit:phi0690.phi003:8.261	elisos oculos et siccum sanguine guttur.
urn:cts:latinLit:phi0690.phi003:8.262	Panditur extemplo foribus domus atra revolsis,
urn:cts:latinLit:phi0690.phi003:8.263	abstractaeque boves abiurataeque rapinae
urn:cts:latinLit:phi0690.phi003:8.264	caelo ostenduntur, pedibusque informe cadaver
urn:cts:latinLit:phi0690.phi003:8.265	protrahitur. Nequeunt expleri corda tuendo
urn:cts:latinLit:phi0690.phi003:8.266	terribilis oculos, voltum villosaque saetis
urn:cts:latinLit:phi0690.phi003:8.267	pectora semiferi atque extinctos faucibus ignis.
urn:cts:latinLit:phi0690.phi003:8.268	Ex illo celebratus honos, laetique minores
urn:cts:latinLit:phi0690.phi003:8.269	servavere diem, primusque Potitius auctor
urn:cts:latinLit:phi0690.phi003:8.270	et domus Herculei custos Pinaria sacri.
urn:cts:latinLit:phi0690.phi003:8.271	Hanc aram luco statuit, quae maxuma semper
urn:cts:latinLit:phi0690.phi003:8.272	dicetur nobis et erit quae maxuma semper.
urn:cts:latinLit:phi0690.phi003:8.273	Quare agite, o iuvenes, tantarum in munere laudum
urn:cts:latinLit:phi0690.phi003:8.274	cingite fronde comas et pocula porgite dextris
urn:cts:latinLit:phi0690.phi003:8.275	communemque vocate deum et date vina volentes."
urn:cts:latinLit:phi0690.phi003:8.276	Dixerat, Herculea bicolor cum populus umbra
urn:cts:latinLit:phi0690.phi003:8.277	velavitque comas foliisque innexa pependit
urn:cts:latinLit:phi0690.phi003:8.278	et sacer implevit dextram scyphus. Ocius omnes
urn:cts:latinLit:phi0690.phi003:8.279	in mensam laeti libant divosque precantur.
urn:cts:latinLit:phi0690.phi003:8.280	Devexo interea propior fit Vesper Olympo,
urn:cts:latinLit:phi0690.phi003:8.281	iamque sacerdotes primusque Potitius ibant,
urn:cts:latinLit:phi0690.phi003:8.282	pellibus in morem cincti, flammasque ferebant.
urn:cts:latinLit:phi0690.phi003:8.283	Instaurant epulas et mensae grata secundae
urn:cts:latinLit:phi0690.phi003:8.284	dona ferunt cumulantque oneratis lancibus aras.
urn:cts:latinLit:phi0690.phi003:8.285	tum Salii ad cantus incensa altaria circum
urn:cts:latinLit:phi0690.phi003:8.286	populeis adsunt evincti tempora ramis,
urn:cts:latinLit:phi0690.phi003:8.287	hic iuvenum chorus, ille senum; qui carmine laudes
urn:cts:latinLit:phi0690.phi003:8.288	Herculeas et facta ferunt: ut prima novercae
urn:cts:latinLit:phi0690.phi003:8.289	monstra manu geminosque premens eliserit angues,
urn:cts:latinLit:phi0690.phi003:8.290	ut bello egregias idem disiecerit urbes,
urn:cts:latinLit:phi0690.phi003:8.291	Troiamque Oechaliamque, ut duros mille labores
urn:cts:latinLit:phi0690.phi003:8.292	rege sub Eurystheo fatis Iunonis iniquae
urn:cts:latinLit:phi0690.phi003:8.293	pertulerit. "Tu nubigenas, invicte, bimembris
urn:cts:latinLit:phi0690.phi003:8.294	Hylaeeumque Pholumque, manu, tu Cresia mactas
urn:cts:latinLit:phi0690.phi003:8.295	prodigia et vastum Nemeae sub rupe leonem.
urn:cts:latinLit:phi0690.phi003:8.296	Te Stygii tremuere lacus, te ianitor Orci
urn:cts:latinLit:phi0690.phi003:8.297	ossa super recubans antro semesa cruento;
urn:cts:latinLit:phi0690.phi003:8.298	nec te ullae facies, non terruit ipse Typhoeus,
urn:cts:latinLit:phi0690.phi003:8.299	arduus arma tenens; non te rationis egentem
urn:cts:latinLit:phi0690.phi003:8.300	Lernaeus turba capitum circumstetit anguis.
urn:cts:latinLit:phi0690.phi003:8.301	Salve, vera Iovis proles, decus addite divis,
urn:cts:latinLit:phi0690.phi003:8.302	et nos et tua dexter adi pede sacra secundo."
urn:cts:latinLit:phi0690.phi003:8.303	Talia carminibus celebrant; super omnia Caci
urn:cts:latinLit:phi0690.phi003:8.304	speluncam adiciunt spirantemque ignibus ipsum.
urn:cts:latinLit:phi0690.phi003:8.305	Consonat omne nemus strepitu collesque resultant.
urn:cts:latinLit:phi0690.phi003:8.306	Exim se cuncti divinis rebus ad urbem
urn:cts:latinLit:phi0690.phi003:8.307	perfectis referunt. Ibat rex obsitus aevo
urn:cts:latinLit:phi0690.phi003:8.308	et comitem Aenean iuxta natumque tenebat
urn:cts:latinLit:phi0690.phi003:8.309	ingrediens varioque viam sermone levabat.
urn:cts:latinLit:phi0690.phi003:8.310	miratur facilisque oculos fert omnia circum
urn:cts:latinLit:phi0690.phi003:8.311	Aeneas capiturque locis et singula laetus
urn:cts:latinLit:phi0690.phi003:8.312	exquiritque auditque virum monimenta priorum.
urn:cts:latinLit:phi0690.phi003:8.313	Tum rex Euandrus, Romanae conditor arcis:
urn:cts:latinLit:phi0690.phi003:8.314	"Haec nemora indigenae fauni nymphaeque tenebant
urn:cts:latinLit:phi0690.phi003:8.315	gensque virum truncis et duro robore nata,
urn:cts:latinLit:phi0690.phi003:8.316	quis neque mos neque cultus erat, nec iungere tauros
urn:cts:latinLit:phi0690.phi003:8.317	aut componere opes norant aut parcere parto,
urn:cts:latinLit:phi0690.phi003:8.318	sed rami atque asper victu venatus alebat.
urn:cts:latinLit:phi0690.phi003:8.319	Primus ab aetherio venit Saturnus Olympo,
urn:cts:latinLit:phi0690.phi003:8.320	arma Iovis fugiens et regnis exsul ademptis.
urn:cts:latinLit:phi0690.phi003:8.321	Is genus indocile ac dispersum montibus altis
urn:cts:latinLit:phi0690.phi003:8.322	composuit legesque dedit Latiumque vocari
urn:cts:latinLit:phi0690.phi003:8.323	maluit, his quoniam latuisset tutis in oris.
urn:cts:latinLit:phi0690.phi003:8.324	Aurea quae perhibent illo sub rege fuere
urn:cts:latinLit:phi0690.phi003:8.325	saecula. Sic placida populos in pace regebat,
urn:cts:latinLit:phi0690.phi003:8.326	deterior donec paulatim ac decolor aetas
urn:cts:latinLit:phi0690.phi003:8.327	et belli rabies et amor successit habendi.
urn:cts:latinLit:phi0690.phi003:8.328	Tum manus Ausonia et gentes venere Sicanae,
urn:cts:latinLit:phi0690.phi003:8.329	saepius et nomen posuit Saturnia tellus;
urn:cts:latinLit:phi0690.phi003:8.330	tum reges asperque immani corpore Thybris,
urn:cts:latinLit:phi0690.phi003:8.331	a quo post Itali fluvium cognomine Thybrim
urn:cts:latinLit:phi0690.phi003:8.332	diximus, amisit verum vetus Albula nomen;
urn:cts:latinLit:phi0690.phi003:8.333	me pulsum patria pelagique extrema sequentem
urn:cts:latinLit:phi0690.phi003:8.334	Fortuna omnipotens et ineluctabile fatum
urn:cts:latinLit:phi0690.phi003:8.335	his posuere locis matrisque egere tremenda
urn:cts:latinLit:phi0690.phi003:8.336	Carmentis nymphae monita et deus auctor Apollo.
urn:cts:latinLit:phi0690.phi003:8.337	Vix ea dicta: dehinc progressus monstrat et aram
urn:cts:latinLit:phi0690.phi003:8.338	et Carmentalem Romani nomine portam
urn:cts:latinLit:phi0690.phi003:8.339	quam memorant, nymphae priscum Carmentis honorem,
urn:cts:latinLit:phi0690.phi003:8.340	vatis fatidicae, cecinit quae prima futuros
urn:cts:latinLit:phi0690.phi003:8.341	Aeneadas magnos et nobile Pallanteum.
urn:cts:latinLit:phi0690.phi003:8.342	Hinc lucum ingentem quem Romulus acer Asylum
urn:cts:latinLit:phi0690.phi003:8.343	rettulit et gelida monstrat sub rupe Lupercal,
urn:cts:latinLit:phi0690.phi003:8.344	Parrhasio dictum Panos de more Lycaei.
urn:cts:latinLit:phi0690.phi003:8.345	Nec non et sacri monstrat nemus Argileti
urn:cts:latinLit:phi0690.phi003:8.346	testaturque locum et letum docet hospitis Argi.
urn:cts:latinLit:phi0690.phi003:8.347	Hinc ad Tarpeiam sedem et Capitolia ducit,
urn:cts:latinLit:phi0690.phi003:8.348	aurea nunc, olim silvestribus horrida dumis.
urn:cts:latinLit:phi0690.phi003:8.349	Iam tum religio pavidos terrebat agrestis
urn:cts:latinLit:phi0690.phi003:8.350	dira loci, iam tum silvam saxumque tremebant.
urn:cts:latinLit:phi0690.phi003:8.351	Hoc nemus, hunc," inquit, "frondoso vertice collem
urn:cts:latinLit:phi0690.phi003:8.352	(quis deus incertum est) habitat deus: Arcades ipsum
urn:cts:latinLit:phi0690.phi003:8.353	credunt se vidisse Iovem, cum saepe nigrantem
urn:cts:latinLit:phi0690.phi003:8.354	aegida concuteret dextra nimbosque cieret.
urn:cts:latinLit:phi0690.phi003:8.355	Haec duo praeterea disiectis oppida muris,
urn:cts:latinLit:phi0690.phi003:8.356	reliquias veterumque vides monimenta virorum.
urn:cts:latinLit:phi0690.phi003:8.357	Hanc Ianus pater, hanc Saturnus condidit arcem:
urn:cts:latinLit:phi0690.phi003:8.358	Ianiculum huic, illi fuerat Saturnia nomen."
urn:cts:latinLit:phi0690.phi003:8.359	Talibus inter se dictis ad tecta subibant
urn:cts:latinLit:phi0690.phi003:8.360	pauperis Euandri passimque armenta videbant
urn:cts:latinLit:phi0690.phi003:8.361	Romanoque foro et lautis mugire Carinis.
urn:cts:latinLit:phi0690.phi003:8.362	Ut ventum ad sedes: "Haec," inquit, "limina victor
urn:cts:latinLit:phi0690.phi003:8.363	Alcides subiit, haec illum regia cepit.
urn:cts:latinLit:phi0690.phi003:8.364	Aude, hospes, contemnere opes et te quoque dignum
urn:cts:latinLit:phi0690.phi003:8.365	finge deo rebusque veni non asper egenis."
urn:cts:latinLit:phi0690.phi003:8.366	dixit et angusti subter fastigia tecti
urn:cts:latinLit:phi0690.phi003:8.367	ingentem Aenean duxit stratisque locavit
urn:cts:latinLit:phi0690.phi003:8.368	effultum foliis et pelle Libystidis ursae.
urn:cts:latinLit:phi0690.phi003:8.369	Nox ruit et fuscis tellurem amplectitur alis.
urn:cts:latinLit:phi0690.phi003:8.370	At Venus haud animo nequiquam exterrita mater
urn:cts:latinLit:phi0690.phi003:8.371	Laurentumque minis et duro mota tumultu
urn:cts:latinLit:phi0690.phi003:8.372	Volcanum adloquitur thalamoque haec coniugis aureo
urn:cts:latinLit:phi0690.phi003:8.373	incipit et dictis divinum adspirat amorem:
urn:cts:latinLit:phi0690.phi003:8.374	"Dum bello Argolici vastabant Pergama reges
urn:cts:latinLit:phi0690.phi003:8.375	debita casurasque inimicis ignibus arces,
urn:cts:latinLit:phi0690.phi003:8.376	non ullum auxilium miseris, non arma rogavi
urn:cts:latinLit:phi0690.phi003:8.377	artis opisque tuae nec te, carissime coniunx,
urn:cts:latinLit:phi0690.phi003:8.378	incassumve tuos volui exercere labores,
urn:cts:latinLit:phi0690.phi003:8.379	quamvis et Priami deberem plurima natis
urn:cts:latinLit:phi0690.phi003:8.380	et durum Aeneae flevissem saepe laborem.
urn:cts:latinLit:phi0690.phi003:8.381	Nunc Iovis imperiis Rutulorum constitit oris:
urn:cts:latinLit:phi0690.phi003:8.382	ergo eadem supplex venio et sanctum mihi numen
urn:cts:latinLit:phi0690.phi003:8.383	arma rogo genetrix nato. Te filia Nerei,
urn:cts:latinLit:phi0690.phi003:8.384	te potuit lacrimis Tithonia flectere coniunx.
urn:cts:latinLit:phi0690.phi003:8.385	Aspice qui coeant populi, quae moenia clausis
urn:cts:latinLit:phi0690.phi003:8.386	ferrum acuant portis in me exscidiumque meorum."
urn:cts:latinLit:phi0690.phi003:8.387	Dixerat et niveis hinc atque hinc diva lacertis
urn:cts:latinLit:phi0690.phi003:8.388	cunctantem amplexu molli fovet. Ille repente
urn:cts:latinLit:phi0690.phi003:8.389	accepit solitam flammam, notusque medullas
urn:cts:latinLit:phi0690.phi003:8.390	intravit calor et labefacta per ossa cucurrit:
urn:cts:latinLit:phi0690.phi003:8.391	non secus atque olim tonitru cum rupta corusco
urn:cts:latinLit:phi0690.phi003:8.392	ignea rima micans percurrit lumine nimbos.
urn:cts:latinLit:phi0690.phi003:8.393	Sensit laeta dolis et formae conscia coniunx.
urn:cts:latinLit:phi0690.phi003:8.394	Tum pater aeterno fatur devinctus amore:
urn:cts:latinLit:phi0690.phi003:8.395	"Quid causas petis ex alto? Fiducia cessit
urn:cts:latinLit:phi0690.phi003:8.396	quo tibi, diva, mei? Similis si cura fuisset,
urn:cts:latinLit:phi0690.phi003:8.397	tum quoque fas nobis Teucros armare fuisset:
urn:cts:latinLit:phi0690.phi003:8.398	nec pater omnipotens Troiam nec fata vetabant
urn:cts:latinLit:phi0690.phi003:8.399	stare decemque alios Priamum superesse per annos.
urn:cts:latinLit:phi0690.phi003:8.400	Et nunc, si bellare paras atque haec tibi mens est,
urn:cts:latinLit:phi0690.phi003:8.401	quidquid in arte mea possum promittere curae,
urn:cts:latinLit:phi0690.phi003:8.402	quod fieri ferro liquidove potest electro,
urn:cts:latinLit:phi0690.phi003:8.403	quantum ignes animaeque valent, absiste precando
urn:cts:latinLit:phi0690.phi003:8.404	viribus indubitare tuis." Ea verba locutus
urn:cts:latinLit:phi0690.phi003:8.405	optatos dedit amplexus placidumque petivit
urn:cts:latinLit:phi0690.phi003:8.406	coniugis infusus gremio per membra soporem.
urn:cts:latinLit:phi0690.phi003:8.407	Inde ubi prima quies medio iam noctis abactae
urn:cts:latinLit:phi0690.phi003:8.408	curriculo expulerat somnum, cum femina primum,
urn:cts:latinLit:phi0690.phi003:8.409	cui tolerare colo vitam tenuique Minerva
urn:cts:latinLit:phi0690.phi003:8.410	impositum, cinerem et sopitos suscitat ignes,
urn:cts:latinLit:phi0690.phi003:8.411	noctem addens operi, famulasque ad lumina longo
urn:cts:latinLit:phi0690.phi003:8.412	exercet penso, castum ut servare cubile
urn:cts:latinLit:phi0690.phi003:8.413	coniugis et possit parvos educere natos:
urn:cts:latinLit:phi0690.phi003:8.414	haud secus Ignipotens nec tempore segnior illo
urn:cts:latinLit:phi0690.phi003:8.415	mollibus e stratis opera ad fabrilia surgit.
urn:cts:latinLit:phi0690.phi003:8.416	Insula Sicanium iuxta latus Aeoliamque
urn:cts:latinLit:phi0690.phi003:8.417	erigitur Liparen, fumantibus ardua saxis,
urn:cts:latinLit:phi0690.phi003:8.418	quam subter specus et Cyclopum exesa caminis
urn:cts:latinLit:phi0690.phi003:8.419	antra Aetnaea tonant validique incudibus ictus
urn:cts:latinLit:phi0690.phi003:8.420	auditi referunt gemitus striduntque cavernis
urn:cts:latinLit:phi0690.phi003:8.421	stricturae Chalybum et fornacibus ignis anhelat,
urn:cts:latinLit:phi0690.phi003:8.422	Volcani domus et Volcania nomine tellus.
urn:cts:latinLit:phi0690.phi003:8.423	Hoc tunc ignipotens caelo descendit ab alto.
urn:cts:latinLit:phi0690.phi003:8.424	Ferrum exercebant vasto Cyclopes in antro,
urn:cts:latinLit:phi0690.phi003:8.425	Brontesque Steropesque et nudus membra Pyragmon.
urn:cts:latinLit:phi0690.phi003:8.426	His informatum manibus iam parte polita
urn:cts:latinLit:phi0690.phi003:8.427	fulmen erat, toto genitor quae plurima caelo
urn:cts:latinLit:phi0690.phi003:8.428	deicit in terras, pars inperfecta manebat.
urn:cts:latinLit:phi0690.phi003:8.429	Tris imbris torti radios, tris nubis aquosae
urn:cts:latinLit:phi0690.phi003:8.430	addiderant, rutili tris ignis et alitis austri:
urn:cts:latinLit:phi0690.phi003:8.431	fulgores nunc horrificos sonitumque metumque
urn:cts:latinLit:phi0690.phi003:8.432	miscebant operi flammisque sequacibus iras.
urn:cts:latinLit:phi0690.phi003:8.433	Parte alia Marti currumque rotasque volucris
urn:cts:latinLit:phi0690.phi003:8.434	instabant, quibus ille viros, quibus excitat urbes;
urn:cts:latinLit:phi0690.phi003:8.435	aegidaque horriferam, turbatae Palladis arma,
urn:cts:latinLit:phi0690.phi003:8.436	certatim squamis serpentum auroque polibant
urn:cts:latinLit:phi0690.phi003:8.437	conexosque anguis ipsamque in pectore divae
urn:cts:latinLit:phi0690.phi003:8.438	Gorgona, desecto vertentem lumina collo.
urn:cts:latinLit:phi0690.phi003:8.439	"Tollite cuncta," inquit, "coeptosque auferte labores,
urn:cts:latinLit:phi0690.phi003:8.440	Aetnaei Cyclopes, et huc advertite mentem:
urn:cts:latinLit:phi0690.phi003:8.441	arma acri facienda viro. Nunc viribus usus,
urn:cts:latinLit:phi0690.phi003:8.442	nunc manibus rapidis, omni nunc arte magistra.
urn:cts:latinLit:phi0690.phi003:8.443	Praecipitate moras." Nec plura effatus; at illi
urn:cts:latinLit:phi0690.phi003:8.444	ocius incubuere omnes pariterque laborem
urn:cts:latinLit:phi0690.phi003:8.445	sortiti. Fluit aes rivis aurique metallum,
urn:cts:latinLit:phi0690.phi003:8.446	volnificusque chalybs vasta fornace liquescit.
urn:cts:latinLit:phi0690.phi003:8.447	Ingentum clipeum informant, unum omnia contra
urn:cts:latinLit:phi0690.phi003:8.448	tela Latinorum, septenosque orbibus orbes
urn:cts:latinLit:phi0690.phi003:8.449	impediunt. Alii ventosis follibus auras
urn:cts:latinLit:phi0690.phi003:8.450	accipiunt redduntque, alii stridentia tingunt
urn:cts:latinLit:phi0690.phi003:8.451	aera lacu. Gemit impositis incudibus antrum.
urn:cts:latinLit:phi0690.phi003:8.452	Illi inter sese multa vi bracchia tollunt
urn:cts:latinLit:phi0690.phi003:8.453	in numerum versantque tenaci forcipe massam.
urn:cts:latinLit:phi0690.phi003:8.454	Haec pater Aeoliis properat dum Lemnius oris,
urn:cts:latinLit:phi0690.phi003:8.455	Euandrum ex humili tecto lux suscitat alma
urn:cts:latinLit:phi0690.phi003:8.456	et matutini volucrum sub culmine cantus.
urn:cts:latinLit:phi0690.phi003:8.457	Consurgit senior tunicaque inducitur artus
urn:cts:latinLit:phi0690.phi003:8.458	et Tyrrhena pedum circumdat vincula plantis;
urn:cts:latinLit:phi0690.phi003:8.459	tum lateri atque umeris Tegeaeum subligat ensem,
urn:cts:latinLit:phi0690.phi003:8.460	demissa ab laeva pantherae terga retorquens.
urn:cts:latinLit:phi0690.phi003:8.461	Nec non et gemini custodes limine ab alto
urn:cts:latinLit:phi0690.phi003:8.462	praecedunt gressumque canes comitantur erilem.
urn:cts:latinLit:phi0690.phi003:8.463	Hospitis Aeneae sedem et secreta petebat
urn:cts:latinLit:phi0690.phi003:8.464	sermonum memor et promissi muneris heros.
urn:cts:latinLit:phi0690.phi003:8.465	Nec minus Aeneas se matutinus agebat.
urn:cts:latinLit:phi0690.phi003:8.466	Filius huic Pallas, illi comes ibat Achates.
urn:cts:latinLit:phi0690.phi003:8.467	Congressi iungunt dextras mediisque residunt
urn:cts:latinLit:phi0690.phi003:8.468	aedibus et licito tandem sermone fruuntur.
urn:cts:latinLit:phi0690.phi003:8.469	Rex prior haec:
urn:cts:latinLit:phi0690.phi003:8.470	"Maxume Teucrorum ductor, quo sospite numquam
urn:cts:latinLit:phi0690.phi003:8.471	res equidem Troiae victas aut regna fatebor,
urn:cts:latinLit:phi0690.phi003:8.472	nobis ad belli auxilium pro nomine tanto
urn:cts:latinLit:phi0690.phi003:8.473	exiguae vires: hinc Tusco claudimur amni,
urn:cts:latinLit:phi0690.phi003:8.474	hinc Rutulus premit et murum circumsonat armis.
urn:cts:latinLit:phi0690.phi003:8.475	Sed tibi ego ingentis populos opulentaque regnis
urn:cts:latinLit:phi0690.phi003:8.476	iungere castra paro, quam fors inopina salutem
urn:cts:latinLit:phi0690.phi003:8.477	ostentat: fatis huc te poscentibus adfers.
urn:cts:latinLit:phi0690.phi003:8.478	Haud procul hinc saxo incolitur fundata vetusto
urn:cts:latinLit:phi0690.phi003:8.479	urbis Agyllinae sedes, ubi Lydia quondam
urn:cts:latinLit:phi0690.phi003:8.480	gens, bello praeclara, iugis insedit Etruscis.
urn:cts:latinLit:phi0690.phi003:8.481	Hanc multos florentem annos rex deinde superbo
urn:cts:latinLit:phi0690.phi003:8.482	imperio et saevis tenuit Mezentius armis.
urn:cts:latinLit:phi0690.phi003:8.483	Quid memorem infandas caedes, quid facta tyranni
urn:cts:latinLit:phi0690.phi003:8.484	effera? Di capiti ipsius generique reservent!
urn:cts:latinLit:phi0690.phi003:8.485	Mortua quin etiam iungebat corpora vivis
urn:cts:latinLit:phi0690.phi003:8.486	componens manibusque manus atque oribus ora,
urn:cts:latinLit:phi0690.phi003:8.487	tormenti genus, et sanie taboque fluentis
urn:cts:latinLit:phi0690.phi003:8.488	complexu in misero longa sic morte necabat.
urn:cts:latinLit:phi0690.phi003:8.489	at fessi tandem cives infanda furentem
urn:cts:latinLit:phi0690.phi003:8.490	armati circumsistunt ipsumque domumque,
urn:cts:latinLit:phi0690.phi003:8.491	obtruncant socios, ignem ad fastigia iactant.
urn:cts:latinLit:phi0690.phi003:8.492	Ille inter caedem Rutulorum elapsus in agros
urn:cts:latinLit:phi0690.phi003:8.493	confugere et Turni defendier hospitis armis.
urn:cts:latinLit:phi0690.phi003:8.494	Ergo omnis furiis surrexit Etruria iustis:
urn:cts:latinLit:phi0690.phi003:8.495	regem ad supplicium praesenti Marte reposcunt.
urn:cts:latinLit:phi0690.phi003:8.496	his ego te, Aenea, ductorem milibus addam.
urn:cts:latinLit:phi0690.phi003:8.497	Toto namque fremunt condensae litore puppes
urn:cts:latinLit:phi0690.phi003:8.498	Signaque ferre iubent; retinet longaevus haruspex
urn:cts:latinLit:phi0690.phi003:8.499	fata canens, "O Maeoniae delecta iuventus,
urn:cts:latinLit:phi0690.phi003:8.500	flos veterum virtusque virum, quos iustus in hostem
urn:cts:latinLit:phi0690.phi003:8.501	fert dolor et merita accendit Mezentius ira,
urn:cts:latinLit:phi0690.phi003:8.502	nulli fas Italo tantam subiungere gentem:
urn:cts:latinLit:phi0690.phi003:8.503	externos optate duces"; tum Etrusca resedit
urn:cts:latinLit:phi0690.phi003:8.504	hoc acies campo, monitis exterrita divom.
urn:cts:latinLit:phi0690.phi003:8.505	Ipse oratores ad me regnique coronam
urn:cts:latinLit:phi0690.phi003:8.506	cum sceptro misit mandatque insignia Tarchon,
urn:cts:latinLit:phi0690.phi003:8.507	succedam castris Tyrrhenaque regna capessam.
urn:cts:latinLit:phi0690.phi003:8.508	Sed mihi tarda gelu saeclisque effeta senectus
urn:cts:latinLit:phi0690.phi003:8.509	invidet imperium seraeque ad fortia vires.
urn:cts:latinLit:phi0690.phi003:8.510	natum exhortarer, ni mixtus matre Sabella
urn:cts:latinLit:phi0690.phi003:8.511	hinc partem patriae traheret. Tu, cuius et annis
urn:cts:latinLit:phi0690.phi003:8.512	et generi fatum indulgent, quem numina poscunt,
urn:cts:latinLit:phi0690.phi003:8.513	ingredere, o Teucrum atque Italum fortissime ductor.
urn:cts:latinLit:phi0690.phi003:8.514	hunc tibi praeterea, spes et solacia nostri,
urn:cts:latinLit:phi0690.phi003:8.515	Pallanta adiungam; sub te tolerare magistro
urn:cts:latinLit:phi0690.phi003:8.516	militiam et grave Martis opus, tua cernere facta
urn:cts:latinLit:phi0690.phi003:8.517	adsuescat primis et te miretur ab annis.
urn:cts:latinLit:phi0690.phi003:8.518	Arcadas huic equites bis centum, robora pubis
urn:cts:latinLit:phi0690.phi003:8.519	lecta dabo totidemque suo tibi nomine Pallas."
urn:cts:latinLit:phi0690.phi003:8.520	Vix ea fatus erat, defixique ora tenebant
urn:cts:latinLit:phi0690.phi003:8.521	Aeneas Anchisiades et fidus Achates
urn:cts:latinLit:phi0690.phi003:8.522	multaque dura suo tristi cum corde putabant,
urn:cts:latinLit:phi0690.phi003:8.523	ni signum caelo Cytherea dedisset aperto.
urn:cts:latinLit:phi0690.phi003:8.524	Namque inproviso vibratus ab aethere fulgor
urn:cts:latinLit:phi0690.phi003:8.525	cum sonitu venit, et ruere omnia visa repente
urn:cts:latinLit:phi0690.phi003:8.526	Tyrrhenusque tubae mugire per aethera clangor.
urn:cts:latinLit:phi0690.phi003:8.527	Suspiciunt, iterum atque iterum fragor increpat ingens:
urn:cts:latinLit:phi0690.phi003:8.528	arma inter nubem caeli regione serena
urn:cts:latinLit:phi0690.phi003:8.529	per sudum rutilare vident et pulsa tonare.
urn:cts:latinLit:phi0690.phi003:8.530	Obstipuere animis alii, sed Troius heros
urn:cts:latinLit:phi0690.phi003:8.531	agnovit sonitum et divae promissa parentis.
urn:cts:latinLit:phi0690.phi003:8.532	Tum memorat: "Ne vero, hospes, ne quaere profecto,
urn:cts:latinLit:phi0690.phi003:8.533	quem casum portenta ferant: ego poscor Olympo.
urn:cts:latinLit:phi0690.phi003:8.534	Hoc signum cecinit missuram diva creatrix,
urn:cts:latinLit:phi0690.phi003:8.535	si bellum ingrueret, Volcaniaque arma per auras
urn:cts:latinLit:phi0690.phi003:8.536	laturam auxilio.
urn:cts:latinLit:phi0690.phi003:8.537	Heu quantae miseris caedes Laurentibus instant;
urn:cts:latinLit:phi0690.phi003:8.538	quas poenas mihi, Turne, dabis; quam multa sub undas
urn:cts:latinLit:phi0690.phi003:8.539	scuta virum galeasque et fortia corpora volves,
urn:cts:latinLit:phi0690.phi003:8.540	Thybri pater! Poscant acies et foedera rumpant."
urn:cts:latinLit:phi0690.phi003:8.541	Haec ubi dicta dedit, solio se tollit ab alto
urn:cts:latinLit:phi0690.phi003:8.542	et primum Herculeis sopitas ignibus aras
urn:cts:latinLit:phi0690.phi003:8.543	excitat hesternumque larem parvosque penatis
urn:cts:latinLit:phi0690.phi003:8.544	laetus adit: mactant lectas de more bidentis
urn:cts:latinLit:phi0690.phi003:8.545	Euandrus pariter, pariter Troiana iuventus.
urn:cts:latinLit:phi0690.phi003:8.546	Post hinc ad navis graditur sociosque revisit.
urn:cts:latinLit:phi0690.phi003:8.547	Quorum de numero qui sese in bella sequantur
urn:cts:latinLit:phi0690.phi003:8.548	praestantis virtute legit; pars cetera prona
urn:cts:latinLit:phi0690.phi003:8.549	fertur aqua segnisque secundo defluit amni,
urn:cts:latinLit:phi0690.phi003:8.550	nuntia ventura Ascanio rerumque patrisque.
urn:cts:latinLit:phi0690.phi003:8.551	Dantur equi Teucris Tyrrhena petentibus arva;
urn:cts:latinLit:phi0690.phi003:8.552	ducunt exsortem Aeneae, quem fulva leonis
urn:cts:latinLit:phi0690.phi003:8.553	pellis obit totum, praefulgens unguibus aureis.
urn:cts:latinLit:phi0690.phi003:8.554	Fama volat parvam subito volgata per urbem,
urn:cts:latinLit:phi0690.phi003:8.555	ocius ire equites Tyrrheni ad litora regis.
urn:cts:latinLit:phi0690.phi003:8.556	vota metu duplicant matres, propiusque periclo
urn:cts:latinLit:phi0690.phi003:8.557	it timor, et maior Martis iam apparet imago.
urn:cts:latinLit:phi0690.phi003:8.558	tum pater Evandrus dextram complexus euntis
urn:cts:latinLit:phi0690.phi003:8.559	haeret. inexpletus lacrimans, ac talia fatur:
urn:cts:latinLit:phi0690.phi003:8.560	"O mihi praeteritos referat si Iuppiter annos,
urn:cts:latinLit:phi0690.phi003:8.561	(qualis eram, cum primam aciem Praeneste sub ipsa
urn:cts:latinLit:phi0690.phi003:8.562	stravi scutorumque incendi victor acervos
urn:cts:latinLit:phi0690.phi003:8.563	et regem hac Erulum dextra sub Tartara misi,
urn:cts:latinLit:phi0690.phi003:8.564	nascenti cui tris animas Feronia mater
urn:cts:latinLit:phi0690.phi003:8.565	(horrendum dictu) dederat; terna arma movenda,
urn:cts:latinLit:phi0690.phi003:8.566	ter Leto sternendus erat; cui tunc tamen omnis
urn:cts:latinLit:phi0690.phi003:8.567	abstulit haec animas dextra et totidem exuit armis:
urn:cts:latinLit:phi0690.phi003:8.568	non ego nunc dulci amplexu divellerer usquam,
urn:cts:latinLit:phi0690.phi003:8.569	nate, tuo, neque finitimo Mezentius umquam
urn:cts:latinLit:phi0690.phi003:8.570	huic capiti insultans tot ferro saeva dedisset
urn:cts:latinLit:phi0690.phi003:8.571	funera, tam multis viduasset civibus urbem.
urn:cts:latinLit:phi0690.phi003:8.572	At vos, o superi, et divom tu maxume rector
urn:cts:latinLit:phi0690.phi003:8.573	Iuppiter, Arcadii, quaeso, miserescite regis
urn:cts:latinLit:phi0690.phi003:8.574	et patrias audite preces. Si numina vestra
urn:cts:latinLit:phi0690.phi003:8.575	incolumem Pallanta mihi, si fata reservant,
urn:cts:latinLit:phi0690.phi003:8.576	si visurus eum vivo et venturus in unum:
urn:cts:latinLit:phi0690.phi003:8.577	vitam oro, patior quemvis durare laborem.
urn:cts:latinLit:phi0690.phi003:8.578	Sin aliquem infandum casum, Fortuna, minaris:
urn:cts:latinLit:phi0690.phi003:8.579	nunc O nunc liceat crudelem abrumpere vitam,
urn:cts:latinLit:phi0690.phi003:8.580	dum curae ambiguae, dum spes incerta futuri,
urn:cts:latinLit:phi0690.phi003:8.581	dum te, care puer, mea sera et sola voluptas,
urn:cts:latinLit:phi0690.phi003:8.582	complexu teneo, gravior neu nuntius auris
urn:cts:latinLit:phi0690.phi003:8.583	volneret." Haec genitor digressu dicta supremo
urn:cts:latinLit:phi0690.phi003:8.584	fundebat: famuli conlapsum in tecta ferebant.
urn:cts:latinLit:phi0690.phi003:8.585	Iamque adeo exierat portis equitatus apertis,
urn:cts:latinLit:phi0690.phi003:8.586	Aeneas inter primos et fidus Achates,
urn:cts:latinLit:phi0690.phi003:8.587	inde alii Troiae proceres, ipse agmine Pallas
urn:cts:latinLit:phi0690.phi003:8.588	in medio chlamyde et pictis conspectus in armis:
urn:cts:latinLit:phi0690.phi003:8.589	qualis ubi Oceani perfusus Lucifer unda,
urn:cts:latinLit:phi0690.phi003:8.590	quem Venus ante alios astrorum diligit ignis,
urn:cts:latinLit:phi0690.phi003:8.591	extulit os sacrum caelo tenebrasque resolvit.
urn:cts:latinLit:phi0690.phi003:8.592	Stant pavidae in muris matres oculisque sequuntur
urn:cts:latinLit:phi0690.phi003:8.593	pulveream nubem et fulgentis aere catervas.
urn:cts:latinLit:phi0690.phi003:8.594	Olli per dumos, qua proxuma meta viarum,
urn:cts:latinLit:phi0690.phi003:8.595	armati tendunt; it clamor, et agmine facto
urn:cts:latinLit:phi0690.phi003:8.596	quadrupedante putrem sonitu quatit ungula campum.
urn:cts:latinLit:phi0690.phi003:8.597	Est ingens gelidum lucus prope Caeritis amnem,
urn:cts:latinLit:phi0690.phi003:8.598	religione patrum late sacer; undique colles
urn:cts:latinLit:phi0690.phi003:8.599	inclusere cavi et nigra nemus abiete cingunt.
urn:cts:latinLit:phi0690.phi003:8.600	Silvano fama est veteres sacrasse Pelasgos,
urn:cts:latinLit:phi0690.phi003:8.601	arvorum pecorisque deo, lucumque diemque,
urn:cts:latinLit:phi0690.phi003:8.602	qui primi finis aliquando habuere Latinos:
urn:cts:latinLit:phi0690.phi003:8.603	haud procul hinc Tarcho et Tyrrheni tuta tenebant
urn:cts:latinLit:phi0690.phi003:8.604	castra locis, celsoque omnis de colle videri
urn:cts:latinLit:phi0690.phi003:8.605	iam poterat legio et latis tendebat in arvis.
urn:cts:latinLit:phi0690.phi003:8.606	Huc pater Aeneas et bello lecta iuventus
urn:cts:latinLit:phi0690.phi003:8.607	succedunt fessique et equos et corpora curant.
urn:cts:latinLit:phi0690.phi003:8.608	At Venus aetherios inter dea candida nimbos
urn:cts:latinLit:phi0690.phi003:8.609	dona ferens aderat; natumque in valle reducta
urn:cts:latinLit:phi0690.phi003:8.610	ut procul egelido secretum flumine vidit,
urn:cts:latinLit:phi0690.phi003:8.611	talibus adfata est dictis seque obtulit ultro:
urn:cts:latinLit:phi0690.phi003:8.612	"En perfecta mei promissa coniugis arte
urn:cts:latinLit:phi0690.phi003:8.613	munera, ne mox aut Laurentis, nate, superbos
urn:cts:latinLit:phi0690.phi003:8.614	aut acrem dubites in proelia poscere Turnum:"
urn:cts:latinLit:phi0690.phi003:8.615	Dixit et amplexus nati Cytherea petivit,
urn:cts:latinLit:phi0690.phi003:8.616	arma sub adversa posuit radiantia quercu.
urn:cts:latinLit:phi0690.phi003:8.617	Ille, deae donis et tanto laetus honore,
urn:cts:latinLit:phi0690.phi003:8.618	expleri nequit atque oculos per singula volvit
urn:cts:latinLit:phi0690.phi003:8.619	miraturque interque manus et bracchia versat
urn:cts:latinLit:phi0690.phi003:8.620	terribilem cristis galeam flammasque vomentem
urn:cts:latinLit:phi0690.phi003:8.621	fatiferumque ensem, loricam ex aere rigentem
urn:cts:latinLit:phi0690.phi003:8.622	sanguineam ingentem, qualis cum caerula nubes
urn:cts:latinLit:phi0690.phi003:8.623	solis inardescit radiis longeque refulget;
urn:cts:latinLit:phi0690.phi003:8.624	tum levis ocreas electro auroque recocto
urn:cts:latinLit:phi0690.phi003:8.625	hastamque et clipei non enarrabile textum.
urn:cts:latinLit:phi0690.phi003:8.626	Illic res Italas Romanorumque triumphos
urn:cts:latinLit:phi0690.phi003:8.627	haud vatum ignarus venturique inscius aevi
urn:cts:latinLit:phi0690.phi003:8.628	fecerat ignipotens, illic genus omne futurae
urn:cts:latinLit:phi0690.phi003:8.629	stirpis ab Ascanio. pugnataque in ordine bella.
urn:cts:latinLit:phi0690.phi003:8.630	fecerat et viridi fetam Mavortis in antro
urn:cts:latinLit:phi0690.phi003:8.631	procubuisse lupam, geminos huic ubera circum
urn:cts:latinLit:phi0690.phi003:8.632	ludere pendentis pueros et lambere matrem
urn:cts:latinLit:phi0690.phi003:8.633	impavidos, illam tereti cervice reflexa
urn:cts:latinLit:phi0690.phi003:8.634	mulcere alternos et corpora fingere lingua.
urn:cts:latinLit:phi0690.phi003:8.635	Nec procul hinc Romam et raptas sine more Sabinas
urn:cts:latinLit:phi0690.phi003:8.636	consessu caveae magnis circensibus actis
urn:cts:latinLit:phi0690.phi003:8.637	addiderat subitoque novum consurgere bellum
urn:cts:latinLit:phi0690.phi003:8.638	Romulidis Tatioque seni Curibusque severis.
urn:cts:latinLit:phi0690.phi003:8.639	Post idem inter se posito certamine reges
urn:cts:latinLit:phi0690.phi003:8.640	armati Iovis ante aram paterasque tenentes
urn:cts:latinLit:phi0690.phi003:8.641	stabant et caesa iungebant foedera porca.
urn:cts:latinLit:phi0690.phi003:8.642	Haud procul inde citae Mettum in diversa quadrigae
urn:cts:latinLit:phi0690.phi003:8.643	distulerant, at tu dictis, Albane, maneres,
urn:cts:latinLit:phi0690.phi003:8.644	raptabatque viri mendacis viscera Tullus
urn:cts:latinLit:phi0690.phi003:8.645	per silvam, et sparsi rorabant sanguine vepres.
urn:cts:latinLit:phi0690.phi003:8.646	Nec non Tarquinium eiectum Porsenna iubebat
urn:cts:latinLit:phi0690.phi003:8.647	accipere ingentique urbem obsidione premebat:
urn:cts:latinLit:phi0690.phi003:8.648	Aeneadae in ferrum pro libertate ruebant.
urn:cts:latinLit:phi0690.phi003:8.649	Illum indignanti similem similemque minanti
urn:cts:latinLit:phi0690.phi003:8.650	aspiceres, pontem auderet quia vellere Cocles
urn:cts:latinLit:phi0690.phi003:8.651	et fluvium vinclis innaret Cloelia ruptis.
urn:cts:latinLit:phi0690.phi003:8.652	In summo custos Tarpeiae Manlius arcis
urn:cts:latinLit:phi0690.phi003:8.653	stabat pro templo et Capitolia celsa tenebat,
urn:cts:latinLit:phi0690.phi003:8.654	Romuleoque recens horrebat regia culmo.
urn:cts:latinLit:phi0690.phi003:8.655	Atque hic auratis volitans argenteus anser
urn:cts:latinLit:phi0690.phi003:8.656	porticibus Gallos in limine adesse canebat.
urn:cts:latinLit:phi0690.phi003:8.657	Galli per dumos aderant arcemque tenebant,
urn:cts:latinLit:phi0690.phi003:8.658	defensi tenebris et dono noctis opacae:
urn:cts:latinLit:phi0690.phi003:8.659	aurea caesaries ollis atque aurea vestis,
urn:cts:latinLit:phi0690.phi003:8.660	virgatis lucent sagulis, tum lactea colla
urn:cts:latinLit:phi0690.phi003:8.661	auro innectuntur, duo quisque Alpina coruscant
urn:cts:latinLit:phi0690.phi003:8.662	gaesa manu, scutis protecti corpora longis.
urn:cts:latinLit:phi0690.phi003:8.663	Hic exsultantis Salios nudosque Lupercos
urn:cts:latinLit:phi0690.phi003:8.664	lanigerosque apices et lapsa ancilia caelo
urn:cts:latinLit:phi0690.phi003:8.665	extuderat, castae ducebant sacra per urbem
urn:cts:latinLit:phi0690.phi003:8.666	pilentis matres in mollibus. Hinc procul addit
urn:cts:latinLit:phi0690.phi003:8.667	Tartareas etiam sedes, alta ostia Ditis,
urn:cts:latinLit:phi0690.phi003:8.668	et scelerum poenas et te, Catilina, minaci
urn:cts:latinLit:phi0690.phi003:8.669	pendentem scopulo Furiarumque ora trementem,
urn:cts:latinLit:phi0690.phi003:8.670	secretosque pios, his dantem iura Catonem.
urn:cts:latinLit:phi0690.phi003:8.671	Haec inter tumidi late maris ibat imago
urn:cts:latinLit:phi0690.phi003:8.672	aurea, sed fluctu spumabant caerula cano;
urn:cts:latinLit:phi0690.phi003:8.673	et circum argento clari delphines in orbem
urn:cts:latinLit:phi0690.phi003:8.674	aequora verrebant caudis aestumque secabant.
urn:cts:latinLit:phi0690.phi003:8.675	In medio classis aeratas, Actia bella,
urn:cts:latinLit:phi0690.phi003:8.676	cernere erat, totumque instructo Marte videres
urn:cts:latinLit:phi0690.phi003:8.677	fervere Leucaten auroque effulgere fluctus.
urn:cts:latinLit:phi0690.phi003:8.678	Hinc Augustus agens Italos in proelia Caesar
urn:cts:latinLit:phi0690.phi003:8.679	cum patribus populoque, penatibus et magnis dis,
urn:cts:latinLit:phi0690.phi003:8.680	stans celsa in puppi; geminas cui tempora flammas
urn:cts:latinLit:phi0690.phi003:8.681	laeta vomunt patriumque aperitur vertice sidus.
urn:cts:latinLit:phi0690.phi003:8.682	Parte alia ventis et dis Agrippa secundis
urn:cts:latinLit:phi0690.phi003:8.683	arduus agmen agens; cui, belli insigne superbum,
urn:cts:latinLit:phi0690.phi003:8.684	tempora navali fulgent rostrata corona.
urn:cts:latinLit:phi0690.phi003:8.685	Hinc ope barbarica variisque Antonius armis,
urn:cts:latinLit:phi0690.phi003:8.686	victor ab Aurorae populis et litore rubro,
urn:cts:latinLit:phi0690.phi003:8.687	Aegyptum viresque Orientis et ultima secum
urn:cts:latinLit:phi0690.phi003:8.688	Bactra vehit, sequiturque (nefas) Aegyptia coniunx.
urn:cts:latinLit:phi0690.phi003:8.689	Una omnes ruere, ac totum spumare reductis
urn:cts:latinLit:phi0690.phi003:8.690	convolsum remis rostrisque tridentibus aequor.
urn:cts:latinLit:phi0690.phi003:8.691	alta petunt: pelago credas innare revolsas
urn:cts:latinLit:phi0690.phi003:8.692	Cycladas aut montis concurrere montibus altos,
urn:cts:latinLit:phi0690.phi003:8.693	tanta mole viri turritis puppibus instant.
urn:cts:latinLit:phi0690.phi003:8.694	stuppea flamma manu telisque volatile ferrum
urn:cts:latinLit:phi0690.phi003:8.695	spargitur, arva nova Neptunia caede rubescunt.
urn:cts:latinLit:phi0690.phi003:8.696	Regina in mediis patrio vocat agmina sistro
urn:cts:latinLit:phi0690.phi003:8.697	necdum etiam geminos a tergo respicit anguis.
urn:cts:latinLit:phi0690.phi003:8.698	omnigenumque deum monstra et latrator Anubis
urn:cts:latinLit:phi0690.phi003:8.699	contra Neptunum et Venerem contraque Minervam
urn:cts:latinLit:phi0690.phi003:8.700	tela tenent. Saevit medio in certamine Mavors
urn:cts:latinLit:phi0690.phi003:8.701	caelatus ferro tristesque ex aethere Dirae,
urn:cts:latinLit:phi0690.phi003:8.702	et scissa gaudens vadit Discordia palla,
urn:cts:latinLit:phi0690.phi003:8.703	quam cum sanguineo sequitur Bellona flagello.
urn:cts:latinLit:phi0690.phi003:8.704	Actius haec cernens arcum tendebat Apollo
urn:cts:latinLit:phi0690.phi003:8.705	desuper: omnis eo terrore Aegyptus et Indi,
urn:cts:latinLit:phi0690.phi003:8.706	omnis Arabs, omnes vertebant terga Sabaei.
urn:cts:latinLit:phi0690.phi003:8.707	Ipsa videbatur ventis regina vocatis
urn:cts:latinLit:phi0690.phi003:8.708	vela dare et laxos iam iamque inmittere funis.
urn:cts:latinLit:phi0690.phi003:8.709	Illam inter caedes pallentem morte futura
urn:cts:latinLit:phi0690.phi003:8.710	fecerat Ignipotens undis et Iapyge ferri,
urn:cts:latinLit:phi0690.phi003:8.711	contra autem magno maerentem corpore Nilum
urn:cts:latinLit:phi0690.phi003:8.712	pandentemque sinus et tota veste vocantem
urn:cts:latinLit:phi0690.phi003:8.713	caeruleum in gremium latebrosaque flumina victos.
urn:cts:latinLit:phi0690.phi003:8.714	At Caesar, triplici invectus Romana triumpho
urn:cts:latinLit:phi0690.phi003:8.715	moenia, dis Italis votum inmortale sacrabat,
urn:cts:latinLit:phi0690.phi003:8.716	maxuma tercentum totam delubra per urbem.
urn:cts:latinLit:phi0690.phi003:8.717	Laetitia ludisque viae plausuque fremebant;
urn:cts:latinLit:phi0690.phi003:8.718	omnibus in templis matrum chorus, omnibus arae;
urn:cts:latinLit:phi0690.phi003:8.719	ante aras terram caesi stravere iuvenci.
urn:cts:latinLit:phi0690.phi003:8.720	Ipse, sedens niveo candentis limine Phoebi,
urn:cts:latinLit:phi0690.phi003:8.721	dona recognoscit populorum aptatque superbis
urn:cts:latinLit:phi0690.phi003:8.722	postibus; incedunt victae longo ordine gentes,
urn:cts:latinLit:phi0690.phi003:8.723	quam variae linguis, habitu tam vestis et armis.
urn:cts:latinLit:phi0690.phi003:8.724	Hic Nomadum genus et discinctos Mulciber Afros,
urn:cts:latinLit:phi0690.phi003:8.725	hic Lelegas Carasque sagittiferosque Gelonos
urn:cts:latinLit:phi0690.phi003:8.726	finxerat; Euphrates ibat iam mollior undis,
urn:cts:latinLit:phi0690.phi003:8.727	extremique hominum Morini, Rhenusque bicornis,
urn:cts:latinLit:phi0690.phi003:8.728	indomitique Dahae, et pontem indignatus Araxes.
urn:cts:latinLit:phi0690.phi003:8.729	Talia per clipeum Volcani, dona parentis,
urn:cts:latinLit:phi0690.phi003:8.730	miratur rerumque ignarus imagine gaudet,
urn:cts:latinLit:phi0690.phi003:8.731	attollens umero famamque et fata nepotum.

urn:cts:latinLit:phi0690.phi003:9.1	Atque ea diversa penitus dum parte geruntur,
urn:cts:latinLit:phi0690.phi003:9.2	Irim de caelo misit Saturnia Iuno
urn:cts:latinLit:phi0690.phi003:9.3	audacem ad Turnum. Luco tum forte parentis
urn:cts:latinLit:phi0690.phi003:9.4	Pilumni Turnus sacrata valle sedebat.
urn:cts:latinLit:phi0690.phi003:9.5	Ad quem sic roseo Thaumantias ore locuta est:
urn:cts:latinLit:phi0690.phi003:9.6	"Turne, quod optanti divom promittere nemo
urn:cts:latinLit:phi0690.phi003:9.7	auderet, volvenda dies en attulit ultro.
urn:cts:latinLit:phi0690.phi003:9.8	Aeneas urbe et sociis et classe relicta
urn:cts:latinLit:phi0690.phi003:9.9	sceptra Palatini sedemque petit Euandri.
urn:cts:latinLit:phi0690.phi003:9.10	Nec satis: extremas Corythi penetravit ad urbes
urn:cts:latinLit:phi0690.phi003:9.11	Lydorumque manum collectos armat agrestis.
urn:cts:latinLit:phi0690.phi003:9.12	Quid dubitas? Nunc tempus equos, nunc poscere currus.
urn:cts:latinLit:phi0690.phi003:9.13	Rumpe moras omnis et turbata arripe castra."
urn:cts:latinLit:phi0690.phi003:9.14	Dixit et in caelum paribus se sustulit alis
urn:cts:latinLit:phi0690.phi003:9.15	ingentemque fuga secuit sub nubibus arcum.
urn:cts:latinLit:phi0690.phi003:9.16	Adgnovit iuvenis duplicisque ad sidera palmas
urn:cts:latinLit:phi0690.phi003:9.17	sustulit ac tali fugientem est voce secutus:
urn:cts:latinLit:phi0690.phi003:9.18	"Iri, decus caeli, quis te mihi nubibus actam
urn:cts:latinLit:phi0690.phi003:9.19	detulit in terras? Unde haec tam clara repente
urn:cts:latinLit:phi0690.phi003:9.20	tempestas? Medium video discedere caelum
urn:cts:latinLit:phi0690.phi003:9.21	palantisque polo stellas. Sequor omina tanta,
urn:cts:latinLit:phi0690.phi003:9.22	quisquis in arma vocas." Et sic effatus ad undam
urn:cts:latinLit:phi0690.phi003:9.23	processit summoque hausit de gurgite lymphas,
urn:cts:latinLit:phi0690.phi003:9.24	multa deos orans, oneravitque aethera votis.
urn:cts:latinLit:phi0690.phi003:9.25	Iamque omnis campis exercitus ibat apertis,
urn:cts:latinLit:phi0690.phi003:9.26	dives equum, dives picta vestis et auri;
urn:cts:latinLit:phi0690.phi003:9.27	Messapus primas acies, postrema coercent
urn:cts:latinLit:phi0690.phi003:9.28	Tyrrhidae iuvenes, medio dux agmine Turnus,
urn:cts:latinLit:phi0690.phi003:9.29	[vertitur arma tenens et toto vertice supra est.]
urn:cts:latinLit:phi0690.phi003:9.30	Ceu septem surgens sedatis amnibus altus
urn:cts:latinLit:phi0690.phi003:9.31	per tacitum Ganges aut pingui flumine Nilus
urn:cts:latinLit:phi0690.phi003:9.32	cum refluit campis et iam se condidit alveo.
urn:cts:latinLit:phi0690.phi003:9.33	Hic subitam nigro glomerari pulvere nubem
urn:cts:latinLit:phi0690.phi003:9.34	prospiciunt Teucri ac tenebras insurgere campis.
urn:cts:latinLit:phi0690.phi003:9.35	Primus ab adversa conclamat mole Caicus:
urn:cts:latinLit:phi0690.phi003:9.36	"Quis globus, o cives, caligine volvitur atra?
urn:cts:latinLit:phi0690.phi003:9.37	Ferte citi ferrum, date tela, ascendite muros,
urn:cts:latinLit:phi0690.phi003:9.38	hostis adest, heia!" Ingenti clamore per omnis
urn:cts:latinLit:phi0690.phi003:9.39	condunt se Teucri portas et moenia complent.
urn:cts:latinLit:phi0690.phi003:9.40	Namque ita discedens praeceperat optumus armis
urn:cts:latinLit:phi0690.phi003:9.41	Aeneas: siqua interea fortuna fuisset,
urn:cts:latinLit:phi0690.phi003:9.42	neu struere auderent aciem neu credere campo;
urn:cts:latinLit:phi0690.phi003:9.43	castra modo et tutos servarent aggere muros.
urn:cts:latinLit:phi0690.phi003:9.44	Ergo etsi conferre manum pudor iraque monstrat,
urn:cts:latinLit:phi0690.phi003:9.45	obiciunt portas tamen et praecepta facessunt
urn:cts:latinLit:phi0690.phi003:9.46	armatique cavis expectant turribus hostem.
urn:cts:latinLit:phi0690.phi003:9.47	Turnus ut ante volans tardum praecesserat agmen
urn:cts:latinLit:phi0690.phi003:9.48	viginti lectis equitum comitatus, et urbi
urn:cts:latinLit:phi0690.phi003:9.49	improvisus adest; maculis quem Thracius albis
urn:cts:latinLit:phi0690.phi003:9.50	portat equus cristaque tegit galea aurea rubra.
urn:cts:latinLit:phi0690.phi003:9.51	"Ecquis erit, mecum, iuvenes, qui primus in hostem?
urn:cts:latinLit:phi0690.phi003:9.52	En," ait et iaculum attorquens emittit in auras,
urn:cts:latinLit:phi0690.phi003:9.53	principium pugnae, et campo sese arduus infert.
urn:cts:latinLit:phi0690.phi003:9.54	Clamore excipiunt socii fremituque sequuntur
urn:cts:latinLit:phi0690.phi003:9.55	horrisono: Teucrum mirantur inertia corda,
urn:cts:latinLit:phi0690.phi003:9.56	non aequo dare se campo, non obvia ferre
urn:cts:latinLit:phi0690.phi003:9.57	arma viros, sed castra fovere. Huc turbidus atque huc
urn:cts:latinLit:phi0690.phi003:9.58	lustrat equo muros aditumque per avia quaerit.
urn:cts:latinLit:phi0690.phi003:9.59	Ac veluti pleno lupus insidiatus ovili
urn:cts:latinLit:phi0690.phi003:9.60	cum fremit ad caulas, ventos perpessus et imbris,
urn:cts:latinLit:phi0690.phi003:9.61	nocte super media; tuti sub matribus agni
urn:cts:latinLit:phi0690.phi003:9.62	balatum exercent, ille asper et improbus ira
urn:cts:latinLit:phi0690.phi003:9.63	saevit in absentis, collecta fatigat edendi
urn:cts:latinLit:phi0690.phi003:9.64	ex longo rabies et siccae sanguine fauces:
urn:cts:latinLit:phi0690.phi003:9.65	haud aliter Rutulo muros et castra tuenti
urn:cts:latinLit:phi0690.phi003:9.66	ignescunt irae, duris dolor ossibus ardet.
urn:cts:latinLit:phi0690.phi003:9.67	Qua temptet ratione aditus et quae via clausos
urn:cts:latinLit:phi0690.phi003:9.68	excutiat Teucros vallo atque effundat in aequum?
urn:cts:latinLit:phi0690.phi003:9.69	Classem, quae lateri castrorum adiuncta latebat,
urn:cts:latinLit:phi0690.phi003:9.70	aggeribus saeptam circum et fluvialibus undis,
urn:cts:latinLit:phi0690.phi003:9.71	invadit sociosque incendia poscit ovantis
urn:cts:latinLit:phi0690.phi003:9.72	atque manum pinu flagranti fervidus implet.
urn:cts:latinLit:phi0690.phi003:9.73	Tum vero incumbunt, urget praesentia Turni,
urn:cts:latinLit:phi0690.phi003:9.74	atque omnis facibus pubes accingitur atris.
urn:cts:latinLit:phi0690.phi003:9.75	Diripuere focos; piceum fert fumida lumen
urn:cts:latinLit:phi0690.phi003:9.76	taeda et commixtam Volcanus ad astra favillam.
urn:cts:latinLit:phi0690.phi003:9.77	Quis deus, o musae, tam saeva incendia Teucris
urn:cts:latinLit:phi0690.phi003:9.78	avertit? Tantos ratibus quis depulit ignes?
urn:cts:latinLit:phi0690.phi003:9.79	Dicite. Prisca fides facto, sed fama perennis.
urn:cts:latinLit:phi0690.phi003:9.80	Tempore quo primum Phrygia formabat in Ida
urn:cts:latinLit:phi0690.phi003:9.81	Aeneas classem et pelagi petere alta parabat,
urn:cts:latinLit:phi0690.phi003:9.82	ipsa deum fertur genetrix Berecyntia magnum
urn:cts:latinLit:phi0690.phi003:9.83	vocibus his adfata Iovem: "Da, nate, petenti,
urn:cts:latinLit:phi0690.phi003:9.84	quod tua cara parens domito te poscit Olympo.
urn:cts:latinLit:phi0690.phi003:9.85	[Pinea silva mihi, multos dilecta per annos]
urn:cts:latinLit:phi0690.phi003:9.86	lucus in arce fuit summa, quo sacra ferebant,
urn:cts:latinLit:phi0690.phi003:9.87	nigranti picea trabibusque obscurus acernis:
urn:cts:latinLit:phi0690.phi003:9.88	has ego Dardanio iuveni, cum classis egeret,
urn:cts:latinLit:phi0690.phi003:9.89	laeta dedi; nunc sollicitam timor anxius angit.
urn:cts:latinLit:phi0690.phi003:9.90	Solve metus atque hoc precibus sine posse parentem:
urn:cts:latinLit:phi0690.phi003:9.91	ne cursu quassatae ullo neu turbine venti
urn:cts:latinLit:phi0690.phi003:9.92	vincantur, prosit nostris in montibus ortas."
urn:cts:latinLit:phi0690.phi003:9.93	Filius huic contra, torquet qui sidera mundi:
urn:cts:latinLit:phi0690.phi003:9.94	"O genetrix, quo fata vocas, aut quid petis istis?
urn:cts:latinLit:phi0690.phi003:9.95	Mortaline manu factae immortale carinae
urn:cts:latinLit:phi0690.phi003:9.96	fas habeant certusque incerta pericula lustret
urn:cts:latinLit:phi0690.phi003:9.97	Aeneas? Cui tanta deo permissa potestas?
urn:cts:latinLit:phi0690.phi003:9.98	Immo ubi defunctae finem portusque tenebunt
urn:cts:latinLit:phi0690.phi003:9.99	Ausonios olim, quaecumque evaserit undis
urn:cts:latinLit:phi0690.phi003:9.100	Dardaniumque ducem Laurentia vexerit arva,
urn:cts:latinLit:phi0690.phi003:9.101	mortalem eripiam formam magnique iubebo
urn:cts:latinLit:phi0690.phi003:9.102	aequoris esse deas, qualis Nereia Doto
urn:cts:latinLit:phi0690.phi003:9.103	et Galatea secant spumantem pectore pontum.
urn:cts:latinLit:phi0690.phi003:9.104	Dixerat idque ratum Stygii per flumina fratris,
urn:cts:latinLit:phi0690.phi003:9.105	per pice torrentis atraque voragine ripas
urn:cts:latinLit:phi0690.phi003:9.106	adnuit et totum nutu tremefecit Olympum.
urn:cts:latinLit:phi0690.phi003:9.107	Ergo aderat promissa dies et tempora Parcae
urn:cts:latinLit:phi0690.phi003:9.108	debita complerant, cum Turni iniuria Matrem
urn:cts:latinLit:phi0690.phi003:9.109	admonuit ratibus sacris depellere taedas.
urn:cts:latinLit:phi0690.phi003:9.110	Hic primum nova lux oculis offulsit et ingens
urn:cts:latinLit:phi0690.phi003:9.111	visus ab Aurora caelum transcurrere nimbus
urn:cts:latinLit:phi0690.phi003:9.112	Idaeique chori; tum vox horrenda per auras
urn:cts:latinLit:phi0690.phi003:9.113	excidit et Troum Rutulorumque agmina complet:
urn:cts:latinLit:phi0690.phi003:9.114	"Ne trepidate meas, Teucri, defendere navis
urn:cts:latinLit:phi0690.phi003:9.115	neve armate manus: maria ante exurere Turno
urn:cts:latinLit:phi0690.phi003:9.116	quam sacras dabitur pinus. Vos ite solutae,
urn:cts:latinLit:phi0690.phi003:9.117	ite deae pelagi: genetrix iubet." Et sua quaeque
urn:cts:latinLit:phi0690.phi003:9.118	continuo puppes abrumpunt vincula ripis
urn:cts:latinLit:phi0690.phi003:9.119	delphinumque modo demersis aequora rostris
urn:cts:latinLit:phi0690.phi003:9.120	ima petunt. Hinc virgineae (mirabile monstrum)
urn:cts:latinLit:phi0690.phi003:9.121	quot prius aeratae steterant ad litora prorae
urn:cts:latinLit:phi0690.phi003:9.122	reddunt se totidem facies pontoque feruntur.
urn:cts:latinLit:phi0690.phi003:9.123	Obstipuere animis Rutuli, conterritus ipse
urn:cts:latinLit:phi0690.phi003:9.124	turbatis Messapus equis, cunctatur et amnis
urn:cts:latinLit:phi0690.phi003:9.125	rauca sonans revocatque pedem Tiberinus ab alto.
urn:cts:latinLit:phi0690.phi003:9.126	At non audaci Turno fiducia cessit;
urn:cts:latinLit:phi0690.phi003:9.127	ultro animos tollit dictis atque increpat ultro:
urn:cts:latinLit:phi0690.phi003:9.128	Troianos haec monstra petunt, his Iuppiter ipse
urn:cts:latinLit:phi0690.phi003:9.129	auxilium solitum eripuit, non tela neque ignes
urn:cts:latinLit:phi0690.phi003:9.130	exspectans Rutulos. Ergo maria invia Teucris
urn:cts:latinLit:phi0690.phi003:9.131	nec spes ulla fugae: rerum pars altera adempta est.
urn:cts:latinLit:phi0690.phi003:9.132	Terra autem in nostris manibus, tot milia gentes
urn:cts:latinLit:phi0690.phi003:9.133	arma ferunt Italae. Nil me fatalia terrent,
urn:cts:latinLit:phi0690.phi003:9.134	siqua Phryges prae se iactant, responsa deorum:
urn:cts:latinLit:phi0690.phi003:9.135	sat fatis Venerique datum, tetigere quod arva
urn:cts:latinLit:phi0690.phi003:9.136	fertilis Ausoniae Troes. Sunt et mea contra
urn:cts:latinLit:phi0690.phi003:9.137	fata mihi, ferro sceleratam exscindere gentem,
urn:cts:latinLit:phi0690.phi003:9.138	coniuge praerepta: nec solos tangit Atridas
urn:cts:latinLit:phi0690.phi003:9.139	iste dolor solisque licet capere arma Mycenis.
urn:cts:latinLit:phi0690.phi003:9.140	Sed periisse semel satis est: peccare fuisset
urn:cts:latinLit:phi0690.phi003:9.141	ante satis penitus modo non genus omne perosos
urn:cts:latinLit:phi0690.phi003:9.142	femineum. Quibus haec medii fiducia valli
urn:cts:latinLit:phi0690.phi003:9.143	fossarumque morae, leti discrimina parva,
urn:cts:latinLit:phi0690.phi003:9.144	dant animos. At non viderunt moenia Troiae
urn:cts:latinLit:phi0690.phi003:9.145	Neptuni fabricata manu considere in ignis?
urn:cts:latinLit:phi0690.phi003:9.146	"Sed vos, o lecti, ferro qui scindere vallum
urn:cts:latinLit:phi0690.phi003:9.147	apparat et mecum invadit trepidantia castra."
urn:cts:latinLit:phi0690.phi003:9.148	Non armis mihi Volcani, non mille carinis
urn:cts:latinLit:phi0690.phi003:9.149	est opus in Teucros; addant se protinus omnes
urn:cts:latinLit:phi0690.phi003:9.150	Etrusci socios, tenebras et inertia furta
urn:cts:latinLit:phi0690.phi003:9.151	Palladii caesis summae custodibus arcis
urn:cts:latinLit:phi0690.phi003:9.152	ne timeant, nec equi caeca condemur in alvo:
urn:cts:latinLit:phi0690.phi003:9.153	luce palam certum est igni circumdare muros.
urn:cts:latinLit:phi0690.phi003:9.154	Haud sibi cum Danais rem faxo et pube Pelasga
urn:cts:latinLit:phi0690.phi003:9.155	esse ferant, decumum quos distulit Hector in annum.
urn:cts:latinLit:phi0690.phi003:9.156	Nunc adeo, melior quoniam pars acta diei,
urn:cts:latinLit:phi0690.phi003:9.157	quod superest, laeti bene gestis corpora rebus
urn:cts:latinLit:phi0690.phi003:9.158	procurate, viri, et pugnam sperate parari."
urn:cts:latinLit:phi0690.phi003:9.159	Interea vigilum excubiis obsidere portas
urn:cts:latinLit:phi0690.phi003:9.160	cura datur Messapo et moenia cingere flammis.
urn:cts:latinLit:phi0690.phi003:9.161	Bis septem Rutuli, muros qui milite servent,
urn:cts:latinLit:phi0690.phi003:9.162	delecti; ast illos centeni quemque sequuntur
urn:cts:latinLit:phi0690.phi003:9.163	purpurei cristis iuvenes auroque corusci.
urn:cts:latinLit:phi0690.phi003:9.164	Discurrunt variantque vices fusique per herbam
urn:cts:latinLit:phi0690.phi003:9.165	indulgent vino et vertunt crateras aenos.
urn:cts:latinLit:phi0690.phi003:9.166	Conlucent ignes, noctem custodia ducit
urn:cts:latinLit:phi0690.phi003:9.167	insomnem ludo.
urn:cts:latinLit:phi0690.phi003:9.168	Haec super e vallo prospectant Troes et armis
urn:cts:latinLit:phi0690.phi003:9.169	alta tenent, nec non trepidi formidine portas
urn:cts:latinLit:phi0690.phi003:9.170	explorant pontisque et propugnacula iungunt,
urn:cts:latinLit:phi0690.phi003:9.171	tela gerunt. Instat Mnestheus acerque Serestus,
urn:cts:latinLit:phi0690.phi003:9.172	quos pater Aeneas, siquando adversa vocarent,
urn:cts:latinLit:phi0690.phi003:9.173	rectores iuvenum et rerum dedit esse magistros.
urn:cts:latinLit:phi0690.phi003:9.174	Omnis per muros legio, sortita periclum,
urn:cts:latinLit:phi0690.phi003:9.175	excubat exercetque vices, quod cuique tuendum est.
urn:cts:latinLit:phi0690.phi003:9.176	Nisus erat portae custos, acerrimus armis,
urn:cts:latinLit:phi0690.phi003:9.177	Hyrtacides, comitem Aeneae quem miserat Ida
urn:cts:latinLit:phi0690.phi003:9.178	venatrix iaculo celerem levibusque sagittis;
urn:cts:latinLit:phi0690.phi003:9.179	it iuxta comes Euryalus, quo pulchrior alter
urn:cts:latinLit:phi0690.phi003:9.180	non fuit Aeneadum Troiana neque induit arma,
urn:cts:latinLit:phi0690.phi003:9.181	ora puer prima signans intonsa iuventa.
urn:cts:latinLit:phi0690.phi003:9.182	His amor unus erat, pariterque in bella ruebant:
urn:cts:latinLit:phi0690.phi003:9.183	tum quoque communi portam statione tenebant.
urn:cts:latinLit:phi0690.phi003:9.184	Nisus ait: "Dine hunc ardorem mentibus addunt,
urn:cts:latinLit:phi0690.phi003:9.185	Euryale, an sua cuique deus fit dira cupido?
urn:cts:latinLit:phi0690.phi003:9.186	Aut pugnam aut aliquid iamdudum invadere magnum
urn:cts:latinLit:phi0690.phi003:9.187	mens agitat mihi nec placida contenta quietest.
urn:cts:latinLit:phi0690.phi003:9.188	Cernis, quae Rutulos habeat fiducia rerum.
urn:cts:latinLit:phi0690.phi003:9.189	Lumina rara micant; somno vinoque soluti
urn:cts:latinLit:phi0690.phi003:9.190	procubuere; silent late loca: percipe porro,
urn:cts:latinLit:phi0690.phi003:9.191	quid dubitem et quae nunc animo sententia surgat.
urn:cts:latinLit:phi0690.phi003:9.192	Aenean acciri omnes, populusque patresque,
urn:cts:latinLit:phi0690.phi003:9.193	exposcunt mittique viros, qui certa reportent.
urn:cts:latinLit:phi0690.phi003:9.194	Si tibi quae posco promittunt (nam mihi facti
urn:cts:latinLit:phi0690.phi003:9.195	fama sat est), tumulo videor reperire sub illo
urn:cts:latinLit:phi0690.phi003:9.196	posse viam ad muros et moenia Pallantea."
urn:cts:latinLit:phi0690.phi003:9.197	Obstipuit magno laudum percussus amore
urn:cts:latinLit:phi0690.phi003:9.198	Euryalus; simul his ardentem adfatur amicum:
urn:cts:latinLit:phi0690.phi003:9.199	"Mene igitur socium summis adiungere rebus,
urn:cts:latinLit:phi0690.phi003:9.200	Nise, fugis? Solum te in tanta pericula mittam?
urn:cts:latinLit:phi0690.phi003:9.201	Non ita me genitor, bellis adsuetus Opheltes,
urn:cts:latinLit:phi0690.phi003:9.202	Argolicum terrorem inter Troiaeque labores
urn:cts:latinLit:phi0690.phi003:9.203	sublatum erudiit, nec tecum talia gessi,
urn:cts:latinLit:phi0690.phi003:9.204	magnanimum Aenean et fata extrema secutus:
urn:cts:latinLit:phi0690.phi003:9.205	est hic, est animus lucis contemptor et istum
urn:cts:latinLit:phi0690.phi003:9.206	qui vita bene credat emi, quo tendis, honorem."
urn:cts:latinLit:phi0690.phi003:9.207	Nisus ad haec: "Equidem de te nil tale verebar
urn:cts:latinLit:phi0690.phi003:9.208	nec fas, non, ita me referat tibi magnus ovantem
urn:cts:latinLit:phi0690.phi003:9.209	Iuppiter aut quicumque oculis haec aspicit aequis.
urn:cts:latinLit:phi0690.phi003:9.210	Sed siquis, quae multa vides discrimine tali,
urn:cts:latinLit:phi0690.phi003:9.211	siquis in adversum rapiat casusve deusve,
urn:cts:latinLit:phi0690.phi003:9.212	te superesse velim; tua vita dignior aetas.
urn:cts:latinLit:phi0690.phi003:9.213	Sit qui me raptum pugna pretiove redemptum
urn:cts:latinLit:phi0690.phi003:9.214	mandet humo solita aut siqua id Fortuna vetabit,
urn:cts:latinLit:phi0690.phi003:9.215	absenti ferat inferias decoretque sepulchro.
urn:cts:latinLit:phi0690.phi003:9.216	Neu matri miserae tanti sim causa doloris,
urn:cts:latinLit:phi0690.phi003:9.217	quae te sola, puer, multis e matribus ausa
urn:cts:latinLit:phi0690.phi003:9.218	persequitur magni nec moenia curat Acestae,"
urn:cts:latinLit:phi0690.phi003:9.219	Ille autem: "Causas nequiquam nectis inanis,
urn:cts:latinLit:phi0690.phi003:9.220	nec mea iam mutata loco sententia cedit:
urn:cts:latinLit:phi0690.phi003:9.221	adceleremus," ait. Vigiles simul excitat, illi
urn:cts:latinLit:phi0690.phi003:9.222	succedunt servantque vices: statione relicta
urn:cts:latinLit:phi0690.phi003:9.223	ipse comes Niso graditur, regemque requirunt.
urn:cts:latinLit:phi0690.phi003:9.224	Cetera per terras omnis animalia somno
urn:cts:latinLit:phi0690.phi003:9.225	laxabant curas et corda oblita laborum:
urn:cts:latinLit:phi0690.phi003:9.226	ductores Teucrum primi et delecta iuventus
urn:cts:latinLit:phi0690.phi003:9.227	consilium summis regni de rebus habebant,
urn:cts:latinLit:phi0690.phi003:9.228	quid facerent quisve Aeneae iam nuntius esset.
urn:cts:latinLit:phi0690.phi003:9.229	Stant longis adnixi hastis, et scuta tenentes,
urn:cts:latinLit:phi0690.phi003:9.230	castrorum et campi medio. Tum Nisus et una
urn:cts:latinLit:phi0690.phi003:9.231	Euryalus confestim alacres admittier orant:
urn:cts:latinLit:phi0690.phi003:9.232	rem magnam, pretiumque morae fore. Primus Iulus
urn:cts:latinLit:phi0690.phi003:9.233	accepit trepidos ac Nisum dicere iussit.
urn:cts:latinLit:phi0690.phi003:9.234	Tum sic Hyrtacides: "Audite O mentibus aequis,
urn:cts:latinLit:phi0690.phi003:9.235	Aeneadae, neve haec nostris spectentur ab annis,
urn:cts:latinLit:phi0690.phi003:9.236	quae ferimus. Rutuli somno vinoque soluti
urn:cts:latinLit:phi0690.phi003:9.237	conticuere; locum insidiis conspeximus ipsi,
urn:cts:latinLit:phi0690.phi003:9.238	qui patet in bivio portae, quae proxuma ponto;
urn:cts:latinLit:phi0690.phi003:9.239	interrupti ignes, aterque ad sidera fumus
urn:cts:latinLit:phi0690.phi003:9.240	erigitur: si fortuna permittitis uti
urn:cts:latinLit:phi0690.phi003:9.241	quaesitum Aenean et moenia Pallantea,
urn:cts:latinLit:phi0690.phi003:9.242	mox hic cum spoliis ingenti caede peracta
urn:cts:latinLit:phi0690.phi003:9.243	adfore cernetis. Nec nos via fallit euntis:
urn:cts:latinLit:phi0690.phi003:9.244	vidimus obscuris primam sub vallibus urbem
urn:cts:latinLit:phi0690.phi003:9.245	venatu adsiduo et totum cognovimus amnem."
urn:cts:latinLit:phi0690.phi003:9.246	Hic annis gravis atque animi maturus Aletes:
urn:cts:latinLit:phi0690.phi003:9.247	"Di patrii, quorum semper sub numine Troia est,
urn:cts:latinLit:phi0690.phi003:9.248	non tamen omnino Teucros delere paratis,
urn:cts:latinLit:phi0690.phi003:9.249	cum talis animos iuvenum et tam certa tulistis
urn:cts:latinLit:phi0690.phi003:9.250	pectora." Sic memorans umeros dextrasque tenebat
urn:cts:latinLit:phi0690.phi003:9.251	amborum et voltum lacrimis atque ora rigabat.
urn:cts:latinLit:phi0690.phi003:9.252	"Quae vobis, quae digna, viri, pro laudibus istis
urn:cts:latinLit:phi0690.phi003:9.253	praemia posse rear solvi? Pulcherrima primum
urn:cts:latinLit:phi0690.phi003:9.254	di moresque dabunt vestri; tum cetera reddet
urn:cts:latinLit:phi0690.phi003:9.255	actutum pius Aeneas atque integer aevi
urn:cts:latinLit:phi0690.phi003:9.256	Ascanius, meriti tanti non immemor umquam."
urn:cts:latinLit:phi0690.phi003:9.257	"Immo ego vos, cui sola salus genitore reducto,"
urn:cts:latinLit:phi0690.phi003:9.258	excipit Ascanius," per magnos, Nise, penatis
urn:cts:latinLit:phi0690.phi003:9.259	Assaracique larem et canae penetralia Vestae
urn:cts:latinLit:phi0690.phi003:9.260	obtestor; quaecumque mihi fortuna fidesque est,
urn:cts:latinLit:phi0690.phi003:9.261	in vestris pono gremiis: revocate parentem,
urn:cts:latinLit:phi0690.phi003:9.262	reddite conspectum; nihil illo triste recepto.
urn:cts:latinLit:phi0690.phi003:9.263	Bina dabo argento perfecta atque aspera signis
urn:cts:latinLit:phi0690.phi003:9.264	pocula, devicta genitor quae cepit Arisba,
urn:cts:latinLit:phi0690.phi003:9.265	et tripodas geminos, auri duo magna talenta,
urn:cts:latinLit:phi0690.phi003:9.266	cratera antiquum, quem dat Sidonia Dido.
urn:cts:latinLit:phi0690.phi003:9.267	Si vero capere Italiam sceptrisque potiri
urn:cts:latinLit:phi0690.phi003:9.268	contigerit victori et praedae dicere sortem,
urn:cts:latinLit:phi0690.phi003:9.269	vidisti quo Turnus equo, quibus ibat in armis
urn:cts:latinLit:phi0690.phi003:9.270	aureus: ipsum illum, clipeum cristasque rubentis
urn:cts:latinLit:phi0690.phi003:9.271	excipiam sorti, iam nunc tua praemia, Nise.
urn:cts:latinLit:phi0690.phi003:9.272	Praeterea bis sex genitor lectissima matrum
urn:cts:latinLit:phi0690.phi003:9.273	corpora captivosque dabit suaque omnibus arma,
urn:cts:latinLit:phi0690.phi003:9.274	insuper his campi quod rex habet ipse Latinus.
urn:cts:latinLit:phi0690.phi003:9.275	Te vero, mea quem spatiis propioribus aetas
urn:cts:latinLit:phi0690.phi003:9.276	insequitur, venerande puer, iam pectore toto
urn:cts:latinLit:phi0690.phi003:9.277	accipio et comitem casus complector in omnis.
urn:cts:latinLit:phi0690.phi003:9.278	Nulla meis sine te quaeretur gloria rebus;
urn:cts:latinLit:phi0690.phi003:9.279	seu pacem seu bella geram, tibi maxima rerum
urn:cts:latinLit:phi0690.phi003:9.280	verborumque fides." Contra quem talia fatur
urn:cts:latinLit:phi0690.phi003:9.281	Euryalus: "Me nulla dies tam fortibus ausis
urn:cts:latinLit:phi0690.phi003:9.282	dissimilem arguerit; tantum, fortuna secunda
urn:cts:latinLit:phi0690.phi003:9.283	aut adversa cadat. Sed te super omnia dona
urn:cts:latinLit:phi0690.phi003:9.284	unum oro, genetrix Priami de gente vetusta
urn:cts:latinLit:phi0690.phi003:9.285	est mihi, quam miseram tenuit non Ilia tellus
urn:cts:latinLit:phi0690.phi003:9.286	mecum excedentem, non moenia regis Acestae.
urn:cts:latinLit:phi0690.phi003:9.287	Hanc ego nunc ignaram huius quodcumque pericli est
urn:cts:latinLit:phi0690.phi003:9.288	inque salutatam linquo: nox et tua testis
urn:cts:latinLit:phi0690.phi003:9.289	dextera, quod nequeam lacrumas perferre parentis
urn:cts:latinLit:phi0690.phi003:9.290	at tu, oro, solare inopem et succurre relictae.
urn:cts:latinLit:phi0690.phi003:9.291	Hanc sine me spem ferre tui: audentior ibo
urn:cts:latinLit:phi0690.phi003:9.292	in casus omnis." Percussa mente dedere
urn:cts:latinLit:phi0690.phi003:9.293	Dardanidae lacrimas; ante omnis pulcher Iulus,
urn:cts:latinLit:phi0690.phi003:9.294	atque animum patriae strinxit pietatis imago.
urn:cts:latinLit:phi0690.phi003:9.295	Tum sic effatur:
urn:cts:latinLit:phi0690.phi003:9.296	"Sponde digna tuis ingentibus omnia coeptis.
urn:cts:latinLit:phi0690.phi003:9.297	Namque erit ista mihi genetrix nomenque Creusae
urn:cts:latinLit:phi0690.phi003:9.298	solum defuerit, nec partum gratia talem
urn:cts:latinLit:phi0690.phi003:9.299	parva manet. Casus factum quicumque sequentur,
urn:cts:latinLit:phi0690.phi003:9.300	per caput hoc iuro, per quod pater ante solebat:
urn:cts:latinLit:phi0690.phi003:9.301	quae tibi polliceor reduci rebusque secundis,
urn:cts:latinLit:phi0690.phi003:9.302	haec eadem matrique tuae generique manebunt."
urn:cts:latinLit:phi0690.phi003:9.303	Sic ait inlacrimans; umero simul exuit ensem
urn:cts:latinLit:phi0690.phi003:9.304	auratum, mira quem fecerat arte Lycaon
urn:cts:latinLit:phi0690.phi003:9.305	Gnosius atque habilem vagina aptarat eburna.
urn:cts:latinLit:phi0690.phi003:9.306	Dat Niso Mnestheus pellem horrentisque leonis
urn:cts:latinLit:phi0690.phi003:9.307	exuvias; galeam fidus permutat Aletes.
urn:cts:latinLit:phi0690.phi003:9.308	Protinus armati incedunt; quos omnis euntis
urn:cts:latinLit:phi0690.phi003:9.309	primorum manus ad portas iuvenumque senumque
urn:cts:latinLit:phi0690.phi003:9.310	prosequitur votis. Nec non et pulcher Iulus,
urn:cts:latinLit:phi0690.phi003:9.311	ante annos animumque gerens curamque virilem,
urn:cts:latinLit:phi0690.phi003:9.312	multa patri mandata dabat portanda: sed aurae
urn:cts:latinLit:phi0690.phi003:9.313	omnia discerpunt et nubibus inrita donant.
urn:cts:latinLit:phi0690.phi003:9.314	Egressi superant fossas noctisque per umbram
urn:cts:latinLit:phi0690.phi003:9.315	castra inimica petunt, multis tamen ante futuri
urn:cts:latinLit:phi0690.phi003:9.316	exitio. Passim somno vinoque per herbam
urn:cts:latinLit:phi0690.phi003:9.317	corpora fusa vident, arrectos litore currus,
urn:cts:latinLit:phi0690.phi003:9.318	inter lora rotasque viros, simul arma iacere,
urn:cts:latinLit:phi0690.phi003:9.319	vina simul. Prior Hyrtacides sic ore locutus:
urn:cts:latinLit:phi0690.phi003:9.320	"Euryale, audendum dextra; nunc ipsa vocat res.
urn:cts:latinLit:phi0690.phi003:9.321	Hac iter est. Tu, ne qua manus se attollere nobis
urn:cts:latinLit:phi0690.phi003:9.322	a tergo possit, custodi et consule longe;
urn:cts:latinLit:phi0690.phi003:9.323	haec ego vasta dabo et lato te limite ducam.
urn:cts:latinLit:phi0690.phi003:9.324	Sic memorat vocemque premit; simul ense superbum
urn:cts:latinLit:phi0690.phi003:9.325	Rhamnetem adgreditur, qui forte tapetibus altis
urn:cts:latinLit:phi0690.phi003:9.326	exstructus toto proflabat pectore somnum.
urn:cts:latinLit:phi0690.phi003:9.327	Rex idem et regi Turno gratissimus augur,
urn:cts:latinLit:phi0690.phi003:9.328	sed non augurio potuit depellere pestem.
urn:cts:latinLit:phi0690.phi003:9.329	Tris iuxta famulos temere inter tela iacentis
urn:cts:latinLit:phi0690.phi003:9.330	armigerumque Remi premit aurigamque sub ipsis
urn:cts:latinLit:phi0690.phi003:9.331	nanctus equis ferroque secat pendentia colla;
urn:cts:latinLit:phi0690.phi003:9.332	tum caput ipsi aufert domino truncumque relinquit
urn:cts:latinLit:phi0690.phi003:9.333	sanguine singultantem; atro tepefacta cruore
urn:cts:latinLit:phi0690.phi003:9.334	terra torique madent. Nec non Lamyrumque Lamumque
urn:cts:latinLit:phi0690.phi003:9.335	et iuvenem Serranum, illa qui plurima nocte
urn:cts:latinLit:phi0690.phi003:9.336	luserat, insignis facie, multoque iacebat
urn:cts:latinLit:phi0690.phi003:9.337	membra deo victus: felix, si protinus illum
urn:cts:latinLit:phi0690.phi003:9.338	aequasset nocti ludum in lucemque tulisset.
urn:cts:latinLit:phi0690.phi003:9.339	Impastus ceu plena leo per ovilia turbans
urn:cts:latinLit:phi0690.phi003:9.340	(suadet enim vesana fames) manditque trahitque
urn:cts:latinLit:phi0690.phi003:9.341	molle pecus mutumque metu, fremit ore cruento:
urn:cts:latinLit:phi0690.phi003:9.342	nec minor Euryali caedes; incensus et ipse
urn:cts:latinLit:phi0690.phi003:9.343	perfurit ac multam in medio sine nomine plebem,
urn:cts:latinLit:phi0690.phi003:9.344	Fadumque Herbesumque subit Rhoetumque Abarimque,
urn:cts:latinLit:phi0690.phi003:9.345	ignaros, Rhoetum vigilantem et cuncta videntem,
urn:cts:latinLit:phi0690.phi003:9.346	sed magnum metuens se post cratera tegebat;
urn:cts:latinLit:phi0690.phi003:9.347	pectore in adverso totum cui comminus ensem
urn:cts:latinLit:phi0690.phi003:9.348	condidit adsurgenti et multa morte recepit.
urn:cts:latinLit:phi0690.phi003:9.349	Purpuream vomit ille animam et cum sanguine mixta
urn:cts:latinLit:phi0690.phi003:9.350	vina refert moriens; hic furto fervidus instat.
urn:cts:latinLit:phi0690.phi003:9.351	Iamque ad Messapi socios tendebat; ibi ignem
urn:cts:latinLit:phi0690.phi003:9.352	deficere extremum et religatos rite videbat
urn:cts:latinLit:phi0690.phi003:9.353	carpere gramen equos: breviter cum talia Nisus.
urn:cts:latinLit:phi0690.phi003:9.354	sensit enim nimia caede atque cupidine ferri:
urn:cts:latinLit:phi0690.phi003:9.355	"Absistamus," ait, "nam lux inimica propinquat.
urn:cts:latinLit:phi0690.phi003:9.356	Poenarum exhaustum satis est, via facta per hostis."
urn:cts:latinLit:phi0690.phi003:9.357	Multa virum solido argento perfecta relinquunt
urn:cts:latinLit:phi0690.phi003:9.358	armaque craterasque simul pulchrosque tapetas.
urn:cts:latinLit:phi0690.phi003:9.359	Euryalus phaleras Rhamnetis et aurea bullis
urn:cts:latinLit:phi0690.phi003:9.360	cingula, Tiburti Remulo ditissimus olim
urn:cts:latinLit:phi0690.phi003:9.361	quae mittit dona hospitio cum iungeret absens
urn:cts:latinLit:phi0690.phi003:9.362	Caedicus, ille suo moriens dat habere nepoti,
urn:cts:latinLit:phi0690.phi003:9.363	[post mortem bello Rutuli pugnaque potiti]
urn:cts:latinLit:phi0690.phi003:9.364	haec rapit atque umeris nequiquam fortibus aptat.
urn:cts:latinLit:phi0690.phi003:9.365	Tum galeam Messapi habilem cristisque decoram
urn:cts:latinLit:phi0690.phi003:9.366	induit. Excedunt castris et tuta capessunt.
urn:cts:latinLit:phi0690.phi003:9.367	Interea praemissi equites ex urbe Latina,
urn:cts:latinLit:phi0690.phi003:9.368	cetera dum legio campis instructa moratur,
urn:cts:latinLit:phi0690.phi003:9.369	ibant et Turno regi responsa ferebant,
urn:cts:latinLit:phi0690.phi003:9.370	tercentum, scutati omnes, Volcente magistro.
urn:cts:latinLit:phi0690.phi003:9.371	Iamque propinquabant castris murosque subibant,
urn:cts:latinLit:phi0690.phi003:9.372	cum procul hos laevo flectentis limite cernunt
urn:cts:latinLit:phi0690.phi003:9.373	et galea Euryalum sublustri noctis in umbra
urn:cts:latinLit:phi0690.phi003:9.374	prodidit immemorem radiisque adversa refulsit.
urn:cts:latinLit:phi0690.phi003:9.375	Haud temere est visum. Conclamat ab agmine Volcens
urn:cts:latinLit:phi0690.phi003:9.376	"State, viri. Quae causa viae? Quive estis in armis?
urn:cts:latinLit:phi0690.phi003:9.377	Quove tenetis iter?" Nihil illi tendere contra,
urn:cts:latinLit:phi0690.phi003:9.378	sed celerare fugam in silvas et fidere nocti.
urn:cts:latinLit:phi0690.phi003:9.379	Obiciunt equites sese ad divortia nota
urn:cts:latinLit:phi0690.phi003:9.380	hinc atque hinc omnemque abitum custode coronant.
urn:cts:latinLit:phi0690.phi003:9.381	Silva fuit late dumis atque ilice nigra
urn:cts:latinLit:phi0690.phi003:9.382	horrida, quam densi complerant undique sentes;
urn:cts:latinLit:phi0690.phi003:9.383	rara per occultos lucebat semita calles.
urn:cts:latinLit:phi0690.phi003:9.384	Euryalum tenebrae ramorum onerosaque praeda
urn:cts:latinLit:phi0690.phi003:9.385	impediunt fallitque timor regione viarum;
urn:cts:latinLit:phi0690.phi003:9.386	Nisus abit, iamque imprudens evaserat hostis
urn:cts:latinLit:phi0690.phi003:9.387	atque locos, qui post Albae de nomine dicti
urn:cts:latinLit:phi0690.phi003:9.388	Albani, tum rex stabula alta Latinus habebat,
urn:cts:latinLit:phi0690.phi003:9.389	ut stetit et frustra absentem respexit amicum.
urn:cts:latinLit:phi0690.phi003:9.390	"Euryale infelix, qua te regione reliqui?
urn:cts:latinLit:phi0690.phi003:9.391	Quave sequar, rursus perplexum iter omne revolvens
urn:cts:latinLit:phi0690.phi003:9.392	fallacis silvae?" Simul et vestigia retro
urn:cts:latinLit:phi0690.phi003:9.393	observata legit dumisque silentibus errat.
urn:cts:latinLit:phi0690.phi003:9.394	Audit equos, audit strepitus et signa sequentum.
urn:cts:latinLit:phi0690.phi003:9.395	Nec longum in medio tempus, cum clamor ad auris
urn:cts:latinLit:phi0690.phi003:9.396	pervenit ac videt Euryalum, quem iam manus omnis
urn:cts:latinLit:phi0690.phi003:9.397	fraude loci et noctis, subito turbante tumultu,
urn:cts:latinLit:phi0690.phi003:9.398	oppressum rapit et conantem plurima frustra.
urn:cts:latinLit:phi0690.phi003:9.399	Quid faciat? Qua vi iuvenem, quibus audeat armis
urn:cts:latinLit:phi0690.phi003:9.400	eripere? An sese medios moriturus in enses
urn:cts:latinLit:phi0690.phi003:9.401	inferat et pulchram properet per volnera mortem?
urn:cts:latinLit:phi0690.phi003:9.402	Ocius adducto torquens hastile lacerto,
urn:cts:latinLit:phi0690.phi003:9.403	suspiciens altam Lunam sic voce precatur:
urn:cts:latinLit:phi0690.phi003:9.404	"Tu, dea, tu praesens nostro succurre labori,
urn:cts:latinLit:phi0690.phi003:9.405	astrorum decus et nemorum Latonia custos
urn:cts:latinLit:phi0690.phi003:9.406	Siqua tuis umquam pro me pater Hyrtacus aris
urn:cts:latinLit:phi0690.phi003:9.407	dona tulit, siqua ipse meis venatibus auxi
urn:cts:latinLit:phi0690.phi003:9.408	suspendive tholo aut sacra ad fastigia fixi:
urn:cts:latinLit:phi0690.phi003:9.409	hunc sine me turbare globum et rege tela per auras."
urn:cts:latinLit:phi0690.phi003:9.410	Dixerat, et toto conixus corpore ferrum
urn:cts:latinLit:phi0690.phi003:9.411	conicit: hasta volans noctis diverberat umbras
urn:cts:latinLit:phi0690.phi003:9.412	et venit aversi in tergum Sulmonis ibique
urn:cts:latinLit:phi0690.phi003:9.413	frangitur ac fisso transit praecordia ligno.
urn:cts:latinLit:phi0690.phi003:9.414	Volvitur ille vomens calidum de pectore flumen
urn:cts:latinLit:phi0690.phi003:9.415	frigidus et longis singultibus ilia pulsat.
urn:cts:latinLit:phi0690.phi003:9.416	Diversi circumspiciunt. Hoc acrior idem
urn:cts:latinLit:phi0690.phi003:9.417	ecce aliud summa telum librabat ab aure.
urn:cts:latinLit:phi0690.phi003:9.418	Dum trepidant, it hasta Tago per tempus utrumque
urn:cts:latinLit:phi0690.phi003:9.419	stridens traiectoque haesit tepefacta cerebro.
urn:cts:latinLit:phi0690.phi003:9.420	Saevit atrox Volcens nec teli conspicit usquam
urn:cts:latinLit:phi0690.phi003:9.421	auctorem nec quo se ardens inmittere possit.
urn:cts:latinLit:phi0690.phi003:9.422	"Tu tamen interea calido mihi sanguine poenas
urn:cts:latinLit:phi0690.phi003:9.423	persolves amborum," inquit; simul ense recluso
urn:cts:latinLit:phi0690.phi003:9.424	ibat in Euryalum. Tum vero exterritus, amens
urn:cts:latinLit:phi0690.phi003:9.425	conclamat Nisus, nec se celare tenebris
urn:cts:latinLit:phi0690.phi003:9.426	amplius aut tantum potuit perferre dolorem.
urn:cts:latinLit:phi0690.phi003:9.427	Me me, adsum qui feci, in me convertite ferrum,
urn:cts:latinLit:phi0690.phi003:9.428	O Rutuli, mea fraus omnis; nihil iste nec ausus
urn:cts:latinLit:phi0690.phi003:9.429	nec potuit, caelum hoc et conscia sidera testor,
urn:cts:latinLit:phi0690.phi003:9.430	tantum infelicem nimium dilexit amicum."
urn:cts:latinLit:phi0690.phi003:9.431	Talia dicta dabat; sed viribus ensis adactus
urn:cts:latinLit:phi0690.phi003:9.432	transabiit costas et candida pectora rumpit.
urn:cts:latinLit:phi0690.phi003:9.433	Volvitur Euryalus leto, pulchrosque per artus
urn:cts:latinLit:phi0690.phi003:9.434	it cruor, inque umeros cervix conlapsa recumbit:
urn:cts:latinLit:phi0690.phi003:9.435	purpureus veluti cum flos succisus aratro
urn:cts:latinLit:phi0690.phi003:9.436	languescit moriens lassove papavera collo
urn:cts:latinLit:phi0690.phi003:9.437	demisere caput, pluvia cum forte gravantur.
urn:cts:latinLit:phi0690.phi003:9.438	At Nisus ruit in medios solumque per omnis
urn:cts:latinLit:phi0690.phi003:9.439	Volcentem petit in solo Volcente moratur.
urn:cts:latinLit:phi0690.phi003:9.440	Quem circum glomerati hostes hinc comminus atque hinc
urn:cts:latinLit:phi0690.phi003:9.441	proturbant. Instat non setius ac rotat ensem
urn:cts:latinLit:phi0690.phi003:9.442	fulmineum, donec Rutuli clamantis in ore
urn:cts:latinLit:phi0690.phi003:9.443	condidit adverso et moriens animam abstulit hosti.
urn:cts:latinLit:phi0690.phi003:9.444	Tum super exanimum sese proiecit amicum
urn:cts:latinLit:phi0690.phi003:9.445	confossus placidaque ibi demum morte quievit.
urn:cts:latinLit:phi0690.phi003:9.446	Fortunati ambo! Siquid mea carmina possunt,
urn:cts:latinLit:phi0690.phi003:9.447	nulla dies umquam memori vos eximet aevo,
urn:cts:latinLit:phi0690.phi003:9.448	dum domus Aeneae Capitoli immobile saxum
urn:cts:latinLit:phi0690.phi003:9.449	accolet imperiumque pater Romanus habebit.
urn:cts:latinLit:phi0690.phi003:9.450	Victores praeda Rutuli spoliisque potiti
urn:cts:latinLit:phi0690.phi003:9.451	Volcentem exanimum flentes in castra ferebant.
urn:cts:latinLit:phi0690.phi003:9.452	Nec minor in castris luctus Rhamnete reperto
urn:cts:latinLit:phi0690.phi003:9.453	exsangui et primis una tot caede peremptis,
urn:cts:latinLit:phi0690.phi003:9.454	Serranoque Numaque. Ingens concursus ad ipsa
urn:cts:latinLit:phi0690.phi003:9.455	corpora seminecisque viros tepidaque recentem
urn:cts:latinLit:phi0690.phi003:9.456	caede locum et plenos spumanti sanguine rivos.
urn:cts:latinLit:phi0690.phi003:9.457	Agnoscunt spolia inter se galeamque nitentem
urn:cts:latinLit:phi0690.phi003:9.458	Messapi et multo phaleras sudore receptas.
urn:cts:latinLit:phi0690.phi003:9.459	Et iam prima novo spargebat lumine terras
urn:cts:latinLit:phi0690.phi003:9.460	Tithoni croceum linquens Aurora cubile:
urn:cts:latinLit:phi0690.phi003:9.461	iam sole infuso, iam rebus luce retectis
urn:cts:latinLit:phi0690.phi003:9.462	Turnus in arma viros, armis circumdatus ipse,
urn:cts:latinLit:phi0690.phi003:9.463	suscitat, aeratasque acies in proelia cogit
urn:cts:latinLit:phi0690.phi003:9.464	quisque suas variisque acuunt rumoribus iras.
urn:cts:latinLit:phi0690.phi003:9.465	Quin ipsa arrectis (visu miserabile) in hastis
urn:cts:latinLit:phi0690.phi003:9.466	praefigunt capita et multo clamore sequuntur
urn:cts:latinLit:phi0690.phi003:9.467	Euryali et Nisi.
urn:cts:latinLit:phi0690.phi003:9.468	Aeneadae duri murorum in parte sinistra
urn:cts:latinLit:phi0690.phi003:9.469	opposuere aciem, nam dextera cingitur amni,
urn:cts:latinLit:phi0690.phi003:9.470	ingentisque tenent fossas et turribus altis
urn:cts:latinLit:phi0690.phi003:9.471	stant maesti; simul ora virum praefixa movebant,
urn:cts:latinLit:phi0690.phi003:9.472	nota nimis miseris atroque fluentia tabo.
urn:cts:latinLit:phi0690.phi003:9.473	Interea pavidam volitans pennata per urbem
urn:cts:latinLit:phi0690.phi003:9.474	nuntia Fama ruit matrisque adlabitur auris
urn:cts:latinLit:phi0690.phi003:9.475	Euryali. At subitus miserae calor ossa reliquit,
urn:cts:latinLit:phi0690.phi003:9.476	excussi manibus radii revolutaque pensa.
urn:cts:latinLit:phi0690.phi003:9.477	Evolat infelix et femineo ululatu,
urn:cts:latinLit:phi0690.phi003:9.478	scissa comam, muros amens atque agmina cursu
urn:cts:latinLit:phi0690.phi003:9.479	prima petit, non illa virum, non illa pericli
urn:cts:latinLit:phi0690.phi003:9.480	telorumque memor; caelum dehinc questibus implet:
urn:cts:latinLit:phi0690.phi003:9.481	"Hunc ego te, Euryale, aspicio? Tune illa senectae
urn:cts:latinLit:phi0690.phi003:9.482	sera meae requies, potuisti linquere solam,
urn:cts:latinLit:phi0690.phi003:9.483	crudelis? Nec te, sub tanta pericula missum,
urn:cts:latinLit:phi0690.phi003:9.484	adfari extremum miserae data copia matri?
urn:cts:latinLit:phi0690.phi003:9.485	Heu, terra ignota canibus data praeda Latinis
urn:cts:latinLit:phi0690.phi003:9.486	alitibusque iaces, nec te, tua funera mater
urn:cts:latinLit:phi0690.phi003:9.487	produxi pressive oculos aut volnera lavi,
urn:cts:latinLit:phi0690.phi003:9.488	veste tegens, tibi quam noctes festina diesque
urn:cts:latinLit:phi0690.phi003:9.489	urgebam et tela curas solabar anilis.
urn:cts:latinLit:phi0690.phi003:9.490	Quo sequar, aut quae nunc artus avolsaque membra
urn:cts:latinLit:phi0690.phi003:9.491	et funus lacerum tellus habet? Hoc mihi de te,
urn:cts:latinLit:phi0690.phi003:9.492	nate, refers? Hoc sum terraque marique secuta?
urn:cts:latinLit:phi0690.phi003:9.493	Figite me, siqua est pietas, in me omnia tela
urn:cts:latinLit:phi0690.phi003:9.494	conicite, o Rutuli, me primam absumite ferro:
urn:cts:latinLit:phi0690.phi003:9.495	aut tu, magne pater divom, miserere tuoque
urn:cts:latinLit:phi0690.phi003:9.496	invisum hoc detrude caput sub Tartara telo,
urn:cts:latinLit:phi0690.phi003:9.497	quando aliter nequeo crudelem abrumpere vitam."
urn:cts:latinLit:phi0690.phi003:9.498	Hoc fletu concussi animi, maestusque per omnis
urn:cts:latinLit:phi0690.phi003:9.499	it gemitus: torpent infractae ad proelia vires.
urn:cts:latinLit:phi0690.phi003:9.500	Illam incendentem luctus Idaeus et Actor
urn:cts:latinLit:phi0690.phi003:9.501	Illionei monitu et multum lacrimantis Iuli
urn:cts:latinLit:phi0690.phi003:9.502	corripiunt interque manus sub tecta reponunt.
urn:cts:latinLit:phi0690.phi003:9.503	At tuba terribilem sonitum procul aere canoro
urn:cts:latinLit:phi0690.phi003:9.504	increpuit; sequitur clamor caelumque remugit.
urn:cts:latinLit:phi0690.phi003:9.505	Adcelerant acta pariter testudine Volsci
urn:cts:latinLit:phi0690.phi003:9.506	et fossas implere parant ac vellere vallum.
urn:cts:latinLit:phi0690.phi003:9.507	Quaerunt pars aditum et scalis ascendere muros,
urn:cts:latinLit:phi0690.phi003:9.508	qua rara est acies interlucetque corona
urn:cts:latinLit:phi0690.phi003:9.509	non tam spissa viris. Telorum effundere contra
urn:cts:latinLit:phi0690.phi003:9.510	omne genus Teucri ac duris detrudere contis,
urn:cts:latinLit:phi0690.phi003:9.511	adsueti longo muros defendere bello.
urn:cts:latinLit:phi0690.phi003:9.512	Saxa quoque infesto volvebant pondere, siqua
urn:cts:latinLit:phi0690.phi003:9.513	possent tectam aciem perrumpere: cum tamen omnis
urn:cts:latinLit:phi0690.phi003:9.514	ferre iuvat subter densa testudine casus;
urn:cts:latinLit:phi0690.phi003:9.515	nec iam sufficiunt. Nam qua globus imminet ingens,
urn:cts:latinLit:phi0690.phi003:9.516	immanem Teucri molem volvuntque ruuntque,
urn:cts:latinLit:phi0690.phi003:9.517	quae stravit Rutulos late armorumque resolvit
urn:cts:latinLit:phi0690.phi003:9.518	tegmina. Nec curant caeco contendere Marte
urn:cts:latinLit:phi0690.phi003:9.519	amplius audaces Rutuli, sed pellere vallo
urn:cts:latinLit:phi0690.phi003:9.520	missilibus certant.
urn:cts:latinLit:phi0690.phi003:9.521	Parte alia horrendus visu quassabat Etruscam
urn:cts:latinLit:phi0690.phi003:9.522	pinum et fumiferos infert Mezentius ignis;
urn:cts:latinLit:phi0690.phi003:9.523	at Messapus equum domitor, Neptunia proles,
urn:cts:latinLit:phi0690.phi003:9.524	rescindit vallum et scalas in moenia poscit.
urn:cts:latinLit:phi0690.phi003:9.525	Vos, o Calliope, precor, adspirate canenti,
urn:cts:latinLit:phi0690.phi003:9.526	quas ibi tum ferro strages, quae funera Turnus
urn:cts:latinLit:phi0690.phi003:9.527	ediderit, quem quisque virum demiserit Orco;
urn:cts:latinLit:phi0690.phi003:9.528	et mecum ingentis oras evolvite belli,
urn:cts:latinLit:phi0690.phi003:9.529	[et meministis enim, divae, et memorare potestis.]
urn:cts:latinLit:phi0690.phi003:9.530	Turris erat vasto suspectu et pontibus altis,
urn:cts:latinLit:phi0690.phi003:9.531	opportuna loco, summis quam viribus omnes
urn:cts:latinLit:phi0690.phi003:9.532	expugnare Itali summaque evertere opum vi
urn:cts:latinLit:phi0690.phi003:9.533	certabant, Troes contra defendere saxis
urn:cts:latinLit:phi0690.phi003:9.534	perque cavas densi tela intorquere fenestras.
urn:cts:latinLit:phi0690.phi003:9.535	Princeps ardentem coniecit lampada Turnus
urn:cts:latinLit:phi0690.phi003:9.536	et flammam adfixit lateri, quae plurima vento
urn:cts:latinLit:phi0690.phi003:9.537	corripuit tabulas et postibus haesit adesis.
urn:cts:latinLit:phi0690.phi003:9.538	Turbati trepidare intus frustraque malorum
urn:cts:latinLit:phi0690.phi003:9.539	velle fugam.  Dum se glomerant retroque residunt
urn:cts:latinLit:phi0690.phi003:9.540	in partem, quae peste caret, tum pondere turris
urn:cts:latinLit:phi0690.phi003:9.541	procubuit subito et caelum tonat omne fragore.
urn:cts:latinLit:phi0690.phi003:9.542	Semineces ad terram, immani mole secuta,
urn:cts:latinLit:phi0690.phi003:9.543	confixique suis telis et pectora duro
urn:cts:latinLit:phi0690.phi003:9.544	transfossi ligno veniunt. Vix unus Helenor
urn:cts:latinLit:phi0690.phi003:9.545	et Lycus elapsi. Quorum primaevus Helenor,
urn:cts:latinLit:phi0690.phi003:9.546	Maeonio regi quem serva Licymnia furtim
urn:cts:latinLit:phi0690.phi003:9.547	sustulerat vetitisque ad Troiam miserat armis,
urn:cts:latinLit:phi0690.phi003:9.548	ense levis nudo parmaque inglorius alba;
urn:cts:latinLit:phi0690.phi003:9.549	isque ubi se Turni media inter milia vidit,
urn:cts:latinLit:phi0690.phi003:9.550	hinc acies atque hinc acies adstare Latinas:
urn:cts:latinLit:phi0690.phi003:9.551	ut fera, quae densa venantum saepta corona
urn:cts:latinLit:phi0690.phi003:9.552	contra tela furit seseque haud nescia morti
urn:cts:latinLit:phi0690.phi003:9.553	inicit et saltu supra venabula fertur,
urn:cts:latinLit:phi0690.phi003:9.554	haud aliter iuvenis medios moriturus in hostis
urn:cts:latinLit:phi0690.phi003:9.555	inruit et, qua tela videt densissima, tendit.
urn:cts:latinLit:phi0690.phi003:9.556	At pedibus longe melior Lycus inter et hostis
urn:cts:latinLit:phi0690.phi003:9.557	inter et arma fuga muros tenet altaque certat
urn:cts:latinLit:phi0690.phi003:9.558	prendere tecta manu sociumque attingere dextras.
urn:cts:latinLit:phi0690.phi003:9.559	Quem Turnus, pariter cursu teloque secutus,
urn:cts:latinLit:phi0690.phi003:9.560	increpat his victor: "Nostrasne evadere, demens,
urn:cts:latinLit:phi0690.phi003:9.561	sperasti te posse manus?" Simul adripit ipsum
urn:cts:latinLit:phi0690.phi003:9.562	pendentem et magna muri cum parte revellit.
urn:cts:latinLit:phi0690.phi003:9.563	Qualis ubi aut leporem aut candenti corpore cycnum
urn:cts:latinLit:phi0690.phi003:9.564	sustulit alta petens pedibus Iovis armiger uncis
urn:cts:latinLit:phi0690.phi003:9.565	quaesitum aut matri multis balatibus agnum
urn:cts:latinLit:phi0690.phi003:9.566	Martius a stabulis rapuit lupus. Undique clamor
urn:cts:latinLit:phi0690.phi003:9.567	tollitur: invadunt et fossas agere complent;
urn:cts:latinLit:phi0690.phi003:9.568	ardentis taedas alii ad fastigia iactant.
urn:cts:latinLit:phi0690.phi003:9.569	Ilioneus saxo atque ingenti fragmine montis
urn:cts:latinLit:phi0690.phi003:9.570	Lucetium portae subeuntem ignisque ferentem,
urn:cts:latinLit:phi0690.phi003:9.571	Emathiona Liger, Corynaeum sternit Asilas,
urn:cts:latinLit:phi0690.phi003:9.572	hic iaculo bonus, hic longe fallente sagitta,
urn:cts:latinLit:phi0690.phi003:9.573	Ortygium Caeneus, victorem Caenea Turnus,
urn:cts:latinLit:phi0690.phi003:9.574	Turnus Ityn Cloniumque, Dioxippum Promolumque
urn:cts:latinLit:phi0690.phi003:9.575	et Sagarim et summis stantem pro turribus Idan,
urn:cts:latinLit:phi0690.phi003:9.576	Privernum Capys. Hunc primo levis hasta Themillae
urn:cts:latinLit:phi0690.phi003:9.577	strinxerat: ille manum proiecto tegmine demens
urn:cts:latinLit:phi0690.phi003:9.578	ad volnus tulit; ergo alis adlapsa sagitta
urn:cts:latinLit:phi0690.phi003:9.579	et laevo infixa est lateri manus abditaque intus
urn:cts:latinLit:phi0690.phi003:9.580	spiramenta animae letali volnere rupit.
urn:cts:latinLit:phi0690.phi003:9.581	Stabat in egregiis Arcentis filius armis,
urn:cts:latinLit:phi0690.phi003:9.582	pictus acu chlamydem et ferrugine clarus Hibera,
urn:cts:latinLit:phi0690.phi003:9.583	insignis facie, genitor quem miserat Arcens,
urn:cts:latinLit:phi0690.phi003:9.584	eductum Matris luco Symaethia circum
urn:cts:latinLit:phi0690.phi003:9.585	flumina, pinguis ubi et placabilis ara Palici:
urn:cts:latinLit:phi0690.phi003:9.586	stridentem fundam positis Mezentius hastis
urn:cts:latinLit:phi0690.phi003:9.587	ipse ter adducta circum caput egit habena
urn:cts:latinLit:phi0690.phi003:9.588	et media adversi liquefacto tempora plumbo
urn:cts:latinLit:phi0690.phi003:9.589	diffidit ac multa porrectum extendit harena.
urn:cts:latinLit:phi0690.phi003:9.590	Tum primum bello celerem intendisse sagittam
urn:cts:latinLit:phi0690.phi003:9.591	dicitur ante feras solitus terrere fugaces
urn:cts:latinLit:phi0690.phi003:9.592	Ascanius fortemque manu fudisse Numanum,
urn:cts:latinLit:phi0690.phi003:9.593	cui Remulo cognomen erat, Turnique minorem
urn:cts:latinLit:phi0690.phi003:9.594	germanam nuper thalamo sociatus habebat.
urn:cts:latinLit:phi0690.phi003:9.595	Is primam ante aciem digna atque indigna relatu
urn:cts:latinLit:phi0690.phi003:9.596	vociferans tumidusque novo praecordia regno
urn:cts:latinLit:phi0690.phi003:9.597	ibat et ingentem sese clamore ferebat:
urn:cts:latinLit:phi0690.phi003:9.598	"Non pudet obsidione iterum valloque teneri,
urn:cts:latinLit:phi0690.phi003:9.599	bis capti Phryges, et morti praetendere muros?
urn:cts:latinLit:phi0690.phi003:9.600	En qui nostra sibi bello conubia poscunt!
urn:cts:latinLit:phi0690.phi003:9.601	Quis deus Italiam, quae vos dementia adegit
urn:cts:latinLit:phi0690.phi003:9.602	Non hic Atridae nec fandi fictor Ulixes:
urn:cts:latinLit:phi0690.phi003:9.603	durum a stirpe genus natos ad flumina primum
urn:cts:latinLit:phi0690.phi003:9.604	deferimus saevoque gelu duramus et undis,
urn:cts:latinLit:phi0690.phi003:9.605	venatu invigilant pueri silvasque fatigant,
urn:cts:latinLit:phi0690.phi003:9.606	flectere ludus equos et spicula tendere cornu.
urn:cts:latinLit:phi0690.phi003:9.607	At patiens operum parvoque adsueta iuventus
urn:cts:latinLit:phi0690.phi003:9.608	aut rastris terram domat aut quatit oppida bello.
urn:cts:latinLit:phi0690.phi003:9.609	Omne aevum ferro teritur, versaque iuvencum
urn:cts:latinLit:phi0690.phi003:9.610	terga fatigamus hasta; nec tarda senectus
urn:cts:latinLit:phi0690.phi003:9.611	debilitat vires animi mutatque vigorem:
urn:cts:latinLit:phi0690.phi003:9.612	canitiem galea premimus, semperque recentis
urn:cts:latinLit:phi0690.phi003:9.613	comportare iuvat praedas et vivere rapto.
urn:cts:latinLit:phi0690.phi003:9.614	Vobis picta croco et fulgenti murice vestis,
urn:cts:latinLit:phi0690.phi003:9.615	desidiae cordi, iuvat indulgere choreis,
urn:cts:latinLit:phi0690.phi003:9.616	et tunicae manicas et habent redimicula mitrae.
urn:cts:latinLit:phi0690.phi003:9.617	O vere Phrygiae, neque enim Phryges, ite per alta
urn:cts:latinLit:phi0690.phi003:9.618	Dindyma ubi adsuetis biforem dat tibia cantum!
urn:cts:latinLit:phi0690.phi003:9.619	Tympana vos buxusque vocat Berecyntia Matris
urn:cts:latinLit:phi0690.phi003:9.620	Idaeae sinite arma viris et cedite ferro."
urn:cts:latinLit:phi0690.phi003:9.621	Talia iactantem dictis ac dira canentem
urn:cts:latinLit:phi0690.phi003:9.622	non tulit Ascanius nervoque obversus equino
urn:cts:latinLit:phi0690.phi003:9.623	contendit telum diversaque bracchia ducens
urn:cts:latinLit:phi0690.phi003:9.624	constitit, ante Iovem supplex per vota precatus:
urn:cts:latinLit:phi0690.phi003:9.625	"Iuppiter omnipotens, audacibus adnue coeptis.
urn:cts:latinLit:phi0690.phi003:9.626	Ipse tibi ad tua templa feram sollemnia dona
urn:cts:latinLit:phi0690.phi003:9.627	et statuam ante aras aurata fronte iuvencum
urn:cts:latinLit:phi0690.phi003:9.628	candentem pariterque caput cum matre ferentem,
urn:cts:latinLit:phi0690.phi003:9.629	iam cornu petat et pedibus qui spargat harenam."
urn:cts:latinLit:phi0690.phi003:9.630	Audiit et caeli Genitor de parte serena
urn:cts:latinLit:phi0690.phi003:9.631	intonuit laevum, sonat una fatifer arcus:
urn:cts:latinLit:phi0690.phi003:9.632	effugit horrendum stridens adducta sagitta
urn:cts:latinLit:phi0690.phi003:9.633	perque caput Remuli venit et cava tempora ferro
urn:cts:latinLit:phi0690.phi003:9.634	traicit. "I, verbis virtutem inlude superbis!
urn:cts:latinLit:phi0690.phi003:9.635	His capti Phryges haec Rutulis responsa remittunt."
urn:cts:latinLit:phi0690.phi003:9.636	Hoc tantum Ascanius. Teucri clamore sequuntur
urn:cts:latinLit:phi0690.phi003:9.637	laetitiaque fremunt animosque ad sidera tollunt.
urn:cts:latinLit:phi0690.phi003:9.638	Aetheria tum forte plaga crinitus Apollo
urn:cts:latinLit:phi0690.phi003:9.639	desuper Ausonias acies urbemque videbat,
urn:cts:latinLit:phi0690.phi003:9.640	nube sedens, atque his victorem adfatur Iulum:
urn:cts:latinLit:phi0690.phi003:9.641	"Macte nova virtute, puer: sic itur ad astra,
urn:cts:latinLit:phi0690.phi003:9.642	dis genite et geniture deos. Iure omnia Bella
urn:cts:latinLit:phi0690.phi003:9.643	gente sub Assaraci fato ventura resident,
urn:cts:latinLit:phi0690.phi003:9.644	nec te Troia capit." Simul haec effatus ab alto
urn:cts:latinLit:phi0690.phi003:9.645	aethere se misit, spirantis dimovet auras
urn:cts:latinLit:phi0690.phi003:9.646	Ascaniumque petit. Forma tum vertitur oris
urn:cts:latinLit:phi0690.phi003:9.647	antiquum in Buten; hic Dardanio Anchisae
urn:cts:latinLit:phi0690.phi003:9.648	armiger ante fuit fidusque ad limina custos,
urn:cts:latinLit:phi0690.phi003:9.649	tum comitem Ascanio pater addidit. Ibat Apollo
urn:cts:latinLit:phi0690.phi003:9.650	omnia longaevo similis, vocemque coloremque
urn:cts:latinLit:phi0690.phi003:9.651	et crinis albos et saeva sonoribus arma,
urn:cts:latinLit:phi0690.phi003:9.652	atque his ardentem dictis adfatur Iulum:
urn:cts:latinLit:phi0690.phi003:9.653	"Sit satis, Aenide, telis impune Numanum
urn:cts:latinLit:phi0690.phi003:9.654	oppetiisse tuis; primam hanc tibi magnus, Apollo
urn:cts:latinLit:phi0690.phi003:9.655	concedit laudem et paribus non invidet armis:
urn:cts:latinLit:phi0690.phi003:9.656	cetera parce, puer, bello." Sic orsus Apollo
urn:cts:latinLit:phi0690.phi003:9.657	mortalis medio aspectus sermone reliquit
urn:cts:latinLit:phi0690.phi003:9.658	et procul in tenuem ex oculis evanuit auram.
urn:cts:latinLit:phi0690.phi003:9.659	Agnovere deum proceres divinaque tela
urn:cts:latinLit:phi0690.phi003:9.660	Dardanidae pharetramque fuga sensere sonantem.
urn:cts:latinLit:phi0690.phi003:9.661	Ergo avidum pugnae dictis ac numine Phoebi
urn:cts:latinLit:phi0690.phi003:9.662	Ascanium prohibent, ipsi in certamina rursus
urn:cts:latinLit:phi0690.phi003:9.663	succedunt animasque in aperta pericula mittunt.
urn:cts:latinLit:phi0690.phi003:9.664	It clamor totis per propugnacula muris,
urn:cts:latinLit:phi0690.phi003:9.665	intendunt acris arcus amentaque torquent.
urn:cts:latinLit:phi0690.phi003:9.666	Sternitur omne solum telis, tum scuta cavaeque
urn:cts:latinLit:phi0690.phi003:9.667	dant sonitum flictu galeae, pugna aspera surgit:
urn:cts:latinLit:phi0690.phi003:9.668	quantus ab occasu veniens pluvialibus Haedis
urn:cts:latinLit:phi0690.phi003:9.669	verberat imber humum, quam multa grandine nimbi
urn:cts:latinLit:phi0690.phi003:9.670	in vada praecipitant, cum Iuppiter horridus austris
urn:cts:latinLit:phi0690.phi003:9.671	torquet aquosam hiemem et caelo cava nubila rumpit.
urn:cts:latinLit:phi0690.phi003:9.672	Pandarus et Bitias, Idaeo Alcanore creti,
urn:cts:latinLit:phi0690.phi003:9.673	quos Iovis eduxit luco silvestris Iaera
urn:cts:latinLit:phi0690.phi003:9.674	abietibus iuvenes patriis et montibus aequos,
urn:cts:latinLit:phi0690.phi003:9.675	portam, quae ducis imperio commissa, recludunt,
urn:cts:latinLit:phi0690.phi003:9.676	freti animis, ultroque invitant moenibus hostem.
urn:cts:latinLit:phi0690.phi003:9.677	Ipsi intus dextra ac laeva pro turribus adstant,
urn:cts:latinLit:phi0690.phi003:9.678	armati ferro et cristis capita alta corusci:
urn:cts:latinLit:phi0690.phi003:9.679	quales ariae liquentia flumina circum,
urn:cts:latinLit:phi0690.phi003:9.680	sive Padi ripis Athesim seu propter amoenum,
urn:cts:latinLit:phi0690.phi003:9.681	consurgunt geminae quercus intonsaque caelo
urn:cts:latinLit:phi0690.phi003:9.682	attollunt capita et sublimi vertice nutant.
urn:cts:latinLit:phi0690.phi003:9.683	inrumpunt aditus Rutuli ut videre patentis
urn:cts:latinLit:phi0690.phi003:9.684	continuo Quercens et pulcher Aquiculus armis
urn:cts:latinLit:phi0690.phi003:9.685	et praeceps animi Tmarus et Mavortius Haemon
urn:cts:latinLit:phi0690.phi003:9.686	agminibus totis: at versi terga dedere
urn:cts:latinLit:phi0690.phi003:9.687	aut ipso portae posuere in limine vitam.
urn:cts:latinLit:phi0690.phi003:9.688	Tum magis increscunt animis discordibus irae;
urn:cts:latinLit:phi0690.phi003:9.689	et iam collecti Troes glomerantur eodem
urn:cts:latinLit:phi0690.phi003:9.690	et conferre manum et procurrere longius audent.
urn:cts:latinLit:phi0690.phi003:9.691	Ductori Turno diversa in parte furenti
urn:cts:latinLit:phi0690.phi003:9.692	turbantique viros perfertur nuntius, hostem
urn:cts:latinLit:phi0690.phi003:9.693	fervere caede nova et portas praebere patentis.
urn:cts:latinLit:phi0690.phi003:9.694	Deserit inceptum atque immani concitus ira
urn:cts:latinLit:phi0690.phi003:9.695	Dardaniam ruit ad portam fratresque superbos.
urn:cts:latinLit:phi0690.phi003:9.696	Et primum Antiphaten, is enim se primus agebat,
urn:cts:latinLit:phi0690.phi003:9.697	Thebana de matre nothum Sarpedonis alti,
urn:cts:latinLit:phi0690.phi003:9.698	coniecto sternit iaculo; volat Itala cornus
urn:cts:latinLit:phi0690.phi003:9.699	ara per tenerum stomachoque infixa sub altum
urn:cts:latinLit:phi0690.phi003:9.700	pectus abit: reddit specus atri volneris undam
urn:cts:latinLit:phi0690.phi003:9.701	spumantem, et fixo ferrum in pulmone tepescit.
urn:cts:latinLit:phi0690.phi003:9.702	Tum Meropem atque Erymanta manu, tum sternit Aphidnum,
urn:cts:latinLit:phi0690.phi003:9.703	tum Bitian ardentem oculis animisque frementem
urn:cts:latinLit:phi0690.phi003:9.704	non iaculo, neque enim iaculo vitam ille dedisset,
urn:cts:latinLit:phi0690.phi003:9.705	sed magnum stridens contorta phalarica venit,
urn:cts:latinLit:phi0690.phi003:9.706	fulminis acta modo, quam nec duo taurea terga
urn:cts:latinLit:phi0690.phi003:9.707	nec duplici squama lorica fidelis et auro
urn:cts:latinLit:phi0690.phi003:9.708	sustinuit: conlapsa ruunt immania membra.
urn:cts:latinLit:phi0690.phi003:9.709	Dat tellus gemitum, et clipeum super intonat ingens.
urn:cts:latinLit:phi0690.phi003:9.710	Talis in Euboico Baiarum litore quondam
urn:cts:latinLit:phi0690.phi003:9.711	saxea pila cadit, magnis quam molibus ante
urn:cts:latinLit:phi0690.phi003:9.712	constructam ponto iaciunt; sic illa ruinam
urn:cts:latinLit:phi0690.phi003:9.713	prona trahit penitusque vadis inlisa recumbit:
urn:cts:latinLit:phi0690.phi003:9.714	miscent se maria, et nigrae attolluntur harenae;
urn:cts:latinLit:phi0690.phi003:9.715	tum sonitu Prochyta alta tremit durumque cubile
urn:cts:latinLit:phi0690.phi003:9.716	Inarime Iovis imperiis imposta Typhoeo.
urn:cts:latinLit:phi0690.phi003:9.717	Hic Mars armipotens animum viresque Latinis
urn:cts:latinLit:phi0690.phi003:9.718	addidit et stimulos acris sub pectore vertit
urn:cts:latinLit:phi0690.phi003:9.719	immisitque Fugam Teucris atrumque Timorem.
urn:cts:latinLit:phi0690.phi003:9.720	Undique conveniunt, quoniam data copia pugnae
urn:cts:latinLit:phi0690.phi003:9.721	bellatorque animo deus incidit.
urn:cts:latinLit:phi0690.phi003:9.722	Pandarus ut fuso germanum corpore cernit
urn:cts:latinLit:phi0690.phi003:9.723	et quo sit fortuna loco, qui casus agat res,
urn:cts:latinLit:phi0690.phi003:9.724	portam vi magna converso cardine torquet,
urn:cts:latinLit:phi0690.phi003:9.725	obnixus latis umeris, multosque suorum
urn:cts:latinLit:phi0690.phi003:9.726	moenibus exclusos duro in certamine linquit;
urn:cts:latinLit:phi0690.phi003:9.727	ast alios secum includit recipitque ruentis,
urn:cts:latinLit:phi0690.phi003:9.728	demens, qui Rutulum in medio non agmine regem
urn:cts:latinLit:phi0690.phi003:9.729	viderit inrumpentem ultroque incluserit urbi,
urn:cts:latinLit:phi0690.phi003:9.730	immanem veluti pecora inter inertia tigrim
urn:cts:latinLit:phi0690.phi003:9.731	Continuo nova lux oculis effulsit, et arma
urn:cts:latinLit:phi0690.phi003:9.732	horrendum sonuere; tremunt in vertice cristae
urn:cts:latinLit:phi0690.phi003:9.733	sanguineae, clipeoque micantia fulmina mittit:
urn:cts:latinLit:phi0690.phi003:9.734	agnoscunt faciem invisam atque immania membra
urn:cts:latinLit:phi0690.phi003:9.735	turbati subito Aeneadae. Tum Pandarus ingens
urn:cts:latinLit:phi0690.phi003:9.736	emicat et mortis fraternae fervidus ira
urn:cts:latinLit:phi0690.phi003:9.737	effatur: "Non haec dotalis regia Amatae,
urn:cts:latinLit:phi0690.phi003:9.738	nec muris cohibet patriis media Ardea Turnum.
urn:cts:latinLit:phi0690.phi003:9.739	Castra inimica vides; nulla hinc exire potestas."
urn:cts:latinLit:phi0690.phi003:9.740	Olli subridens sedato pectore Turnus:
urn:cts:latinLit:phi0690.phi003:9.741	"Incipe, siqua animo virtus, et consere dextram:
urn:cts:latinLit:phi0690.phi003:9.742	hic etiam inventum Priamo narrabis Achillem."
urn:cts:latinLit:phi0690.phi003:9.743	Dixerat. Ille rudem nodis et cortice crudo
urn:cts:latinLit:phi0690.phi003:9.744	intorquet summis adnixus viribus hastam:
urn:cts:latinLit:phi0690.phi003:9.745	excepere aurae volnus; Saturnia Iuno
urn:cts:latinLit:phi0690.phi003:9.746	detorsit veniens, portaeque infigitur hasta.
urn:cts:latinLit:phi0690.phi003:9.747	"At non hoc telum, mea quod vi dextera versat,
urn:cts:latinLit:phi0690.phi003:9.748	effugies; neque enim is teli nec volneris auctor."
urn:cts:latinLit:phi0690.phi003:9.749	Sic ait et sublatum alte consurgit in ensem
urn:cts:latinLit:phi0690.phi003:9.750	et mediam ferro gemina inter tempora frontem
urn:cts:latinLit:phi0690.phi003:9.751	dividit inpubesque immani volnere malas.
urn:cts:latinLit:phi0690.phi003:9.752	Fit sonus, ingenti concussa est pondere tellus:
urn:cts:latinLit:phi0690.phi003:9.753	conlapsos artus atque arma cruenta cerebro
urn:cts:latinLit:phi0690.phi003:9.754	sternit humi moriens, atque illi partibus aequis
urn:cts:latinLit:phi0690.phi003:9.755	huc caput atque illuc umero ex utroque pependit.
urn:cts:latinLit:phi0690.phi003:9.756	Diffugiunt versi trepida formidine Troes:
urn:cts:latinLit:phi0690.phi003:9.757	et si continuo victorem ea cura subisset,
urn:cts:latinLit:phi0690.phi003:9.758	rumpere claustra manu sociosque immittere portis,
urn:cts:latinLit:phi0690.phi003:9.759	ultimus ille dies bello gentique fuisset;
urn:cts:latinLit:phi0690.phi003:9.760	sed furor ardentem caedisque insana cupido
urn:cts:latinLit:phi0690.phi003:9.761	egit in adversos.
urn:cts:latinLit:phi0690.phi003:9.762	Principio Phalerim et succiso poplite Gygen
urn:cts:latinLit:phi0690.phi003:9.763	excipit; hinc raptas fugientibus ingerit hastas
urn:cts:latinLit:phi0690.phi003:9.764	in tergum, Iuno vires animumque ministrat;
urn:cts:latinLit:phi0690.phi003:9.765	addit Halym comitem et confixa Phegea parma,
urn:cts:latinLit:phi0690.phi003:9.766	ignaros deinde in muris Martemque cientis
urn:cts:latinLit:phi0690.phi003:9.767	Alcandrumque Haliumque Noemonaque Prytanimque.
urn:cts:latinLit:phi0690.phi003:9.768	Lyncea tendentem contra sociosque vocantem
urn:cts:latinLit:phi0690.phi003:9.769	vibranti gladio conixus ab aggere dexter
urn:cts:latinLit:phi0690.phi003:9.770	occupat; huic uno desectum comminus ictu
urn:cts:latinLit:phi0690.phi003:9.771	cum galea longe iacuit caput. Inde ferarum
urn:cts:latinLit:phi0690.phi003:9.772	vastatorem Amycum, quo non felicior alter
urn:cts:latinLit:phi0690.phi003:9.773	ungere tela manu ferrumque armare veneno,
urn:cts:latinLit:phi0690.phi003:9.774	et Clytium Aeoliden et amicum Crethea Musis,
urn:cts:latinLit:phi0690.phi003:9.775	Crethea Musarum comitem, cui carmina semper
urn:cts:latinLit:phi0690.phi003:9.776	et citharae cordi numerosque intendere nervis.
urn:cts:latinLit:phi0690.phi003:9.777	[Semper equos atque arma virum pugnasque canebat.]
urn:cts:latinLit:phi0690.phi003:9.778	Tandem ductores audita caede suorum
urn:cts:latinLit:phi0690.phi003:9.779	conveniunt Teucri, Mnestheus acerque Serestus,
urn:cts:latinLit:phi0690.phi003:9.780	palantisque vident socios hostemque receptum.
urn:cts:latinLit:phi0690.phi003:9.781	Et Mnestheus: "Quo deinde fugam, quo tenditis?" inquit.
urn:cts:latinLit:phi0690.phi003:9.782	"Quos alios muros, quae iam ultra moenia habetis?
urn:cts:latinLit:phi0690.phi003:9.783	Unus homo et vestris, o cives, undique saeptus
urn:cts:latinLit:phi0690.phi003:9.784	aggeribus tantas strages inpune per urbem
urn:cts:latinLit:phi0690.phi003:9.785	ediderit, iuvenum primos tot miserit Orco?
urn:cts:latinLit:phi0690.phi003:9.786	Non infelicis patriae veterumque deorum
urn:cts:latinLit:phi0690.phi003:9.787	et magni Aeneae, segnes, miseretque pudetque?"
urn:cts:latinLit:phi0690.phi003:9.788	Talibus accensi firmantur et agmine denso
urn:cts:latinLit:phi0690.phi003:9.789	consistunt. Turnus paulatim excedere pugna
urn:cts:latinLit:phi0690.phi003:9.790	et fluvium petere ac partem, quae cingitur unda
urn:cts:latinLit:phi0690.phi003:9.791	acrius hoc Teucri clamore incumbere magno
urn:cts:latinLit:phi0690.phi003:9.792	et glomerare manum. Ceu saevum turba leonem
urn:cts:latinLit:phi0690.phi003:9.793	cum telis premit infensis, at territus ille,
urn:cts:latinLit:phi0690.phi003:9.794	asper, acerba tuens, retro redit, et neque terga
urn:cts:latinLit:phi0690.phi003:9.795	ira dare aut virtus patitur, nec tendere contra
urn:cts:latinLit:phi0690.phi003:9.796	ille quidem hoc cupiens potis est per tela virosque:
urn:cts:latinLit:phi0690.phi003:9.797	haud aliter retro dubius vestigia Turnus
urn:cts:latinLit:phi0690.phi003:9.798	improperata refert, et mens exaestuat ira.
urn:cts:latinLit:phi0690.phi003:9.799	Quin etiam bis tum medios invaserat hostis,
urn:cts:latinLit:phi0690.phi003:9.800	bis confusa fuga per muros agmina vertit;
urn:cts:latinLit:phi0690.phi003:9.801	sed manus e castris propere coit omnis in unum,
urn:cts:latinLit:phi0690.phi003:9.802	nec contra vires audet Saturnia Iuno
urn:cts:latinLit:phi0690.phi003:9.803	sufficere, ariam caelo nam Iuppiter Irim
urn:cts:latinLit:phi0690.phi003:9.804	demisit germanae haud mollia iussa ferentem,
urn:cts:latinLit:phi0690.phi003:9.805	ni Turnus cedat Teucrorum moenibus altis.
urn:cts:latinLit:phi0690.phi003:9.806	Ergo nec clipeo iuvenis subsistere tantum
urn:cts:latinLit:phi0690.phi003:9.807	dextra valet: iniectis sic undique telis
urn:cts:latinLit:phi0690.phi003:9.808	obruitur. Strepit adsiduo cava tempora circum
urn:cts:latinLit:phi0690.phi003:9.809	tinnitu galea, et saxis solida aera fatiscunt,
urn:cts:latinLit:phi0690.phi003:9.810	discussaeque iubae capiti, nec sufficit umbo
urn:cts:latinLit:phi0690.phi003:9.811	ictibus: ingeminant hastis et Troes et ipse
urn:cts:latinLit:phi0690.phi003:9.812	fulmineus Mnestheus. Tum toto corpore sudor
urn:cts:latinLit:phi0690.phi003:9.813	liquitur et piceum, nec respirare potestas,
urn:cts:latinLit:phi0690.phi003:9.814	flumen agit; fessos quatit aeger anhelitus artus.
urn:cts:latinLit:phi0690.phi003:9.815	Tum demum praeceps saltu sese omnibus armis
urn:cts:latinLit:phi0690.phi003:9.816	in fluvium dedit: ille suo cum gurgite flavo
urn:cts:latinLit:phi0690.phi003:9.817	accepit venientem ac mollibus extulit undis
urn:cts:latinLit:phi0690.phi003:9.818	et laetum sociis abluta caede remisit.

urn:cts:latinLit:phi0690.phi003:10.1	Panditur interea domus omnipotentis Olympi,
urn:cts:latinLit:phi0690.phi003:10.2	conciliumque vocat divom pater atque hominum rex
urn:cts:latinLit:phi0690.phi003:10.3	sideream in sedem, terras unde arduus omnis
urn:cts:latinLit:phi0690.phi003:10.4	castraque Dardanidum adspectat populosque Latinos.
urn:cts:latinLit:phi0690.phi003:10.5	Considunt tectis bipatentibus, incipit ipse:
urn:cts:latinLit:phi0690.phi003:10.6	"Caelicolae magni, quianam sententia vobis
urn:cts:latinLit:phi0690.phi003:10.7	versa retro tantumque animis certatis iniquis?
urn:cts:latinLit:phi0690.phi003:10.8	Abnueram bello Italiam concurrere Teucris.
urn:cts:latinLit:phi0690.phi003:10.9	Quae contra vetitum discordia? Quis metus aut hos
urn:cts:latinLit:phi0690.phi003:10.10	aut hos arma sequi ferrumque lacessere suasit?
urn:cts:latinLit:phi0690.phi003:10.11	Adveniet iustum pugnae, ne arcessite, tempus,
urn:cts:latinLit:phi0690.phi003:10.12	cum fera Karthago Romanis arcibus olim
urn:cts:latinLit:phi0690.phi003:10.13	exitium magnum atque Alpes immittet apertas:
urn:cts:latinLit:phi0690.phi003:10.14	tum certare odiis, tum res rapuisse licebit.
urn:cts:latinLit:phi0690.phi003:10.15	Nunc sinite et placitum laeti componite foedus."
urn:cts:latinLit:phi0690.phi003:10.16	Iuppiter haec paucis; at non Venus aurea contra
urn:cts:latinLit:phi0690.phi003:10.17	pauca refert:
urn:cts:latinLit:phi0690.phi003:10.18	"O pater, O hominum rerumque aeterna potestas!
urn:cts:latinLit:phi0690.phi003:10.19	Namque aliud quid sit, quod iam implorare queamus?
urn:cts:latinLit:phi0690.phi003:10.20	Cernis ut insultent Rutulli Turnusque [feratur
urn:cts:latinLit:phi0690.phi003:10.21	per medios insignis equis tumidusque] secundo
urn:cts:latinLit:phi0690.phi003:10.22	Marte ruat? Non clausa tegunt iam moenia Teucros:
urn:cts:latinLit:phi0690.phi003:10.23	quin intra portas atque ipsis proelia miscent
urn:cts:latinLit:phi0690.phi003:10.24	aggeribus moerorum et inundant sanguine fossas.
urn:cts:latinLit:phi0690.phi003:10.25	Aeneas ignarus abest. Numquamne levari
urn:cts:latinLit:phi0690.phi003:10.26	obsidione sines? Muris iterum imminet hostis
urn:cts:latinLit:phi0690.phi003:10.27	nascentis Troiae [nec non exercitus alter;]
urn:cts:latinLit:phi0690.phi003:10.28	atque iterum in Teucros Aetolis surgit ab Arpis
urn:cts:latinLit:phi0690.phi003:10.29	Tydides. Equidem credo, mea volnera restant
urn:cts:latinLit:phi0690.phi003:10.30	et tua progenies mortalia demoror arma.
urn:cts:latinLit:phi0690.phi003:10.31	Si sine pace tua atque invito numine Troes
urn:cts:latinLit:phi0690.phi003:10.32	Italiam petiere, luant peccata neque illos
urn:cts:latinLit:phi0690.phi003:10.33	iuveris auxilio; sin tot responsa secuti,
urn:cts:latinLit:phi0690.phi003:10.34	quae superi manesque dabant: cur nunc tua quisquam
urn:cts:latinLit:phi0690.phi003:10.35	vertere iussa potest aut cur nova condere fata?
urn:cts:latinLit:phi0690.phi003:10.36	Quid repetem exustas Erycino in litore classes,
urn:cts:latinLit:phi0690.phi003:10.37	quid tempestatum regem ventosque furentis
urn:cts:latinLit:phi0690.phi003:10.38	Aeolia excitos aut actam nubibus Irim?
urn:cts:latinLit:phi0690.phi003:10.39	Nunc etiam manis, haec intemptata manebat
urn:cts:latinLit:phi0690.phi003:10.40	sors rerum, movet et superis immissa repente
urn:cts:latinLit:phi0690.phi003:10.41	Allecto, medias Italum bacchata per urbes.
urn:cts:latinLit:phi0690.phi003:10.42	Nil super imperio moveor: speravimus ista,
urn:cts:latinLit:phi0690.phi003:10.43	dum fortuna fuit; vincant quos vincere mavis.
urn:cts:latinLit:phi0690.phi003:10.44	Si nulla est regio, Teucris quam det tua coniunx
urn:cts:latinLit:phi0690.phi003:10.45	dura, per eversae, genitor, fumantia Troiae
urn:cts:latinLit:phi0690.phi003:10.46	exscidia obtestor, liceat dimittere ab armis
urn:cts:latinLit:phi0690.phi003:10.47	incolumem Ascanium, liceat superesse nepotem.
urn:cts:latinLit:phi0690.phi003:10.48	Aeneas sane ignotis iactetur in undis
urn:cts:latinLit:phi0690.phi003:10.49	et, quamcumque viam dederit Fortuna, sequatur:
urn:cts:latinLit:phi0690.phi003:10.50	hunc tegere et dirae valeam subducere pugnae.
urn:cts:latinLit:phi0690.phi003:10.51	Est Amathus, est celsa mihi Paphus atque Cythera
urn:cts:latinLit:phi0690.phi003:10.52	Idaliaeque domus: positis inglorius armis
urn:cts:latinLit:phi0690.phi003:10.53	exigat hic aevum. Magna dicione iubeto
urn:cts:latinLit:phi0690.phi003:10.54	Karthago premat Ausoniam: nihil urbibus inde
urn:cts:latinLit:phi0690.phi003:10.55	obstabit Tyriis. Quid pestem evadere belli
urn:cts:latinLit:phi0690.phi003:10.56	iuvit et Argolicos medium fugisse per ignes
urn:cts:latinLit:phi0690.phi003:10.57	totque maris vastaeque exhausta pericula terrae,
urn:cts:latinLit:phi0690.phi003:10.58	dum Latium Teucri recidivaque Pergama quaerunt?
urn:cts:latinLit:phi0690.phi003:10.59	Non satius cineres patriae insedisse supremos
urn:cts:latinLit:phi0690.phi003:10.60	atque solum, quo Troia fuit? Xanthum et Simoenta
urn:cts:latinLit:phi0690.phi003:10.61	redde, oro, miseris iterumque revolvere casus
urn:cts:latinLit:phi0690.phi003:10.62	da, pater, Iliacos Teucris." Tum regia Iuno
urn:cts:latinLit:phi0690.phi003:10.63	acta furore gravi: "Quid me alta silentia cogis
urn:cts:latinLit:phi0690.phi003:10.64	rumpere et obductum verbis volgare dolorem?
urn:cts:latinLit:phi0690.phi003:10.65	Aenean hominum quisquam divomque subegit
urn:cts:latinLit:phi0690.phi003:10.66	bella sequi aut hostem regi se inferre Latino?
urn:cts:latinLit:phi0690.phi003:10.67	Italiam petiit fatis auctoribus, esto,
urn:cts:latinLit:phi0690.phi003:10.68	Cassandrae inpulsus furiis: num linquere castra
urn:cts:latinLit:phi0690.phi003:10.69	hortati sumus aut vitam committere ventis?
urn:cts:latinLit:phi0690.phi003:10.70	Num puero summam belli, num credere muros
urn:cts:latinLit:phi0690.phi003:10.71	Tyrrhenamque fidem, aut gentis agitare quietas?
urn:cts:latinLit:phi0690.phi003:10.72	Quis deus in fraudem, quae dura potentia nostra
urn:cts:latinLit:phi0690.phi003:10.73	egit? Ubi hic Iuno demissave nubibus Iris?
urn:cts:latinLit:phi0690.phi003:10.74	Indignum est Italos Troiam circumdare flammis
urn:cts:latinLit:phi0690.phi003:10.75	nascentem et patria Turnum consistere terra,
urn:cts:latinLit:phi0690.phi003:10.76	cui Pilumnus avus, cui diva Venilia mater:
urn:cts:latinLit:phi0690.phi003:10.77	quid face Troianos atra vim ferre Latinis,
urn:cts:latinLit:phi0690.phi003:10.78	arva aliena iugo premere atque avertere praedas?
urn:cts:latinLit:phi0690.phi003:10.79	Quid soceros legere et gremiis abducere pactas,
urn:cts:latinLit:phi0690.phi003:10.80	pacem orare manu, praefigere puppibus arma?
urn:cts:latinLit:phi0690.phi003:10.81	Tu potes Aenean manibus subducere Graium
urn:cts:latinLit:phi0690.phi003:10.82	proque viro nebulam et ventos obtendere inanis,
urn:cts:latinLit:phi0690.phi003:10.83	tu potes in totidem classem convertere nymphas:
urn:cts:latinLit:phi0690.phi003:10.84	nos aliquid Rutulos contra iuvisse nefandum est?
urn:cts:latinLit:phi0690.phi003:10.85	Aeneas ignarus abest: ignarus et absit.
urn:cts:latinLit:phi0690.phi003:10.86	Est Paphus Idaliumque tibi, sunt alta Cythera:
urn:cts:latinLit:phi0690.phi003:10.87	quid gravidam bellis urbem et corda aspera temptas?
urn:cts:latinLit:phi0690.phi003:10.88	Nosne tibi fluxas Phrygiae res vertere fundo
urn:cts:latinLit:phi0690.phi003:10.89	conamur, nos, an miseros qui Troas Achivis
urn:cts:latinLit:phi0690.phi003:10.90	obiecit? Quae causa fuit, consurgere in arma
urn:cts:latinLit:phi0690.phi003:10.91	Europamque Asiamque et foedera solvere furto?
urn:cts:latinLit:phi0690.phi003:10.92	Me duce Dardanius Spartam expugnavit adulter,
urn:cts:latinLit:phi0690.phi003:10.93	aut ego tela dedi fovive cupidine bella?
urn:cts:latinLit:phi0690.phi003:10.94	Tum decuit metuisse tuis: nunc sera querelis
urn:cts:latinLit:phi0690.phi003:10.95	haud iustis adsurgis et inrita iurgia iactas."
urn:cts:latinLit:phi0690.phi003:10.96	Talibus orabat Iuno, cunctique fremebant
urn:cts:latinLit:phi0690.phi003:10.97	caelicolae adsensu vario, ceu flamina prima
urn:cts:latinLit:phi0690.phi003:10.98	cum deprensa fremunt silvis et caeca volutant
urn:cts:latinLit:phi0690.phi003:10.99	murmura, venturos nautis prodentia ventos.
urn:cts:latinLit:phi0690.phi003:10.100	Tum pater omnipotens, rerum cui prima potestas,
urn:cts:latinLit:phi0690.phi003:10.101	infit; eo dicente deum domus alta silescit
urn:cts:latinLit:phi0690.phi003:10.102	et tremefacta solo tellus, silet arduus aether,
urn:cts:latinLit:phi0690.phi003:10.103	tum Zephyri posuere, premit placida aequora pontus:
urn:cts:latinLit:phi0690.phi003:10.104	"Accipite ergo animis atque haec mea figite dicta.
urn:cts:latinLit:phi0690.phi003:10.105	Quandoquidem Ausonios coniungi foedere Teucris
urn:cts:latinLit:phi0690.phi003:10.106	haud licitum, nec vestra capit discordia finem:
urn:cts:latinLit:phi0690.phi003:10.107	quae cuique est fortuna hodie, quam quisque secat spem,
urn:cts:latinLit:phi0690.phi003:10.108	Tros Rutulusne fuat nullo discrimine habebo.
urn:cts:latinLit:phi0690.phi003:10.109	Seu fatis Italum castra obsidione tenentur
urn:cts:latinLit:phi0690.phi003:10.110	sive errore malo Troiae monitisque sinistris.
urn:cts:latinLit:phi0690.phi003:10.111	Nec Rutulos solvo: sua cuique exorsa laborem
urn:cts:latinLit:phi0690.phi003:10.112	fortunamque ferent. Rex Iuppiter omnibus idem.
urn:cts:latinLit:phi0690.phi003:10.113	Fata viam invenient." Stygii per flumina fratris,
urn:cts:latinLit:phi0690.phi003:10.114	per pice torrentis atraque voragine ripas
urn:cts:latinLit:phi0690.phi003:10.115	adnuit et totum nutu tremefecit Olympum.
urn:cts:latinLit:phi0690.phi003:10.116	Hic finis fandi. Solio tum Iuppiter aureo
urn:cts:latinLit:phi0690.phi003:10.117	surgit, caelicolae medium quem ad limina ducunt.
urn:cts:latinLit:phi0690.phi003:10.118	Interea Rutuli portis circum omnibus instant
urn:cts:latinLit:phi0690.phi003:10.119	sternere caede viros et moenia cingere flammis.
urn:cts:latinLit:phi0690.phi003:10.120	At legio Aeneadum vallis obsessa tenetur,
urn:cts:latinLit:phi0690.phi003:10.121	nec spes ulla fugae. Miseri stant turribus altis
urn:cts:latinLit:phi0690.phi003:10.122	nequiquam et rara muros cinxere corona
urn:cts:latinLit:phi0690.phi003:10.123	Asius Imbrasides Hicetaoniusque Thymoetes
urn:cts:latinLit:phi0690.phi003:10.124	Assaracique duo et senior cum Castore Thymbris,
urn:cts:latinLit:phi0690.phi003:10.125	prima acies; hos germani Sarpedonis ambo
urn:cts:latinLit:phi0690.phi003:10.126	et Clarus et Thaemon Lycia comitantur ab alta.
urn:cts:latinLit:phi0690.phi003:10.127	Fert ingens toto conixus corpore saxum,
urn:cts:latinLit:phi0690.phi003:10.128	haud partem exiguam montis, Lyrnesius Acmon,
urn:cts:latinLit:phi0690.phi003:10.129	nec Clytio genitore minor nec fratre Menestheo.
urn:cts:latinLit:phi0690.phi003:10.130	Hi iaculis, illi certant defendere saxis
urn:cts:latinLit:phi0690.phi003:10.131	molirique ignem nervoque aptare sagittas.
urn:cts:latinLit:phi0690.phi003:10.132	Ipse inter medios, Veneris iustissima cura,
urn:cts:latinLit:phi0690.phi003:10.133	Dardanius caput ecce puer detectus honestum,
urn:cts:latinLit:phi0690.phi003:10.134	qualis gemma micat, fulvum quae dividit aurum,
urn:cts:latinLit:phi0690.phi003:10.135	aut collo decus aut capiti; vel quale per artem
urn:cts:latinLit:phi0690.phi003:10.136	inclusum buxo aut Oricia terebintho
urn:cts:latinLit:phi0690.phi003:10.137	lucet ebur; fusos cervix cui lactea crinis
urn:cts:latinLit:phi0690.phi003:10.138	accipit et molli subnectens circulus auro.
urn:cts:latinLit:phi0690.phi003:10.139	Te quoque magnanimae viderunt, Ismare, gentes
urn:cts:latinLit:phi0690.phi003:10.140	volnera dirigere et calamos armare veneno,
urn:cts:latinLit:phi0690.phi003:10.141	Maeonia generose domo, ubi pinguia culta
urn:cts:latinLit:phi0690.phi003:10.142	exercentque viri Pactolusque inrigat auro.
urn:cts:latinLit:phi0690.phi003:10.143	Adfuit et Mnestheus, quem pulsi pristina Turni
urn:cts:latinLit:phi0690.phi003:10.144	aggere moerorum sublimem gloria tollit,
urn:cts:latinLit:phi0690.phi003:10.145	et Capys: hinc nomen Campanae ducitur urbi.
urn:cts:latinLit:phi0690.phi003:10.146	Illi inter sese duri certamina belli
urn:cts:latinLit:phi0690.phi003:10.147	contulerant: media Aeneas freta nocte secabat.
urn:cts:latinLit:phi0690.phi003:10.148	Namque ut ab Euandro castris ingressus Etruscis
urn:cts:latinLit:phi0690.phi003:10.149	regem adit et regi memorat nomenque genusque,
urn:cts:latinLit:phi0690.phi003:10.150	quidve petat quidve ipse ferat, Mezentius arma
urn:cts:latinLit:phi0690.phi003:10.151	quae sibi conciliet, violentaque pectora Turni
urn:cts:latinLit:phi0690.phi003:10.152	edocet, humanis quae sit fiducia rebus
urn:cts:latinLit:phi0690.phi003:10.153	admonet immiscetque preces: haud fit mora, Tarchon
urn:cts:latinLit:phi0690.phi003:10.154	iungit opes foedusque ferit; tum libera fati
urn:cts:latinLit:phi0690.phi003:10.155	classem conscendit iussis gens Lydia divom,
urn:cts:latinLit:phi0690.phi003:10.156	externo commissa duci. Aeneia puppis
urn:cts:latinLit:phi0690.phi003:10.157	prima tenet, rostro Phrygios subiuncta leones,
urn:cts:latinLit:phi0690.phi003:10.158	imminet Ida super, profugis gratissima Teucris.
urn:cts:latinLit:phi0690.phi003:10.159	Hic magnus sedet Aeneas secumque volutat
urn:cts:latinLit:phi0690.phi003:10.160	eventus belli varios, Pallasque sinistro
urn:cts:latinLit:phi0690.phi003:10.161	adfixus lateri iam quaerit sidera, opacae
urn:cts:latinLit:phi0690.phi003:10.162	noctis iter, iam quae passus terraque marique.
urn:cts:latinLit:phi0690.phi003:10.163	Pandite nunc Helicona, deae, cantusque movete,
urn:cts:latinLit:phi0690.phi003:10.164	quae manus interea Tuscis comitetur ab oris
urn:cts:latinLit:phi0690.phi003:10.165	Aenean armetque rates pelagoque vehatur.
urn:cts:latinLit:phi0690.phi003:10.166	Massicus aerata princeps secat aequora tigri:
urn:cts:latinLit:phi0690.phi003:10.167	sub quo mille manus iuvenum, qui moenia Clusi
urn:cts:latinLit:phi0690.phi003:10.168	quique urbem liquere Cosas, quis tela sagittae
urn:cts:latinLit:phi0690.phi003:10.169	gorytique leves umeris et letifer arcus.
urn:cts:latinLit:phi0690.phi003:10.170	Una torvus Abas: huic totum insignibus armis
urn:cts:latinLit:phi0690.phi003:10.171	agmen et aurato fulgebat Apolline puppis.
urn:cts:latinLit:phi0690.phi003:10.172	Sescentos illi dederat Populonia mater
urn:cts:latinLit:phi0690.phi003:10.173	expertos belli iuvenes, ast Ilva trecentos
urn:cts:latinLit:phi0690.phi003:10.174	insula inexhaustis Chalybum generosa metallis.
urn:cts:latinLit:phi0690.phi003:10.175	Tertius ille hominum divomque interpres Asilas,
urn:cts:latinLit:phi0690.phi003:10.176	cui pecudum fibrae, caeli cui sidera parent
urn:cts:latinLit:phi0690.phi003:10.177	et linguae volucrum et praesagi fulminis ignes,
urn:cts:latinLit:phi0690.phi003:10.178	mille rapit densos acie atque horrentibus hastis.
urn:cts:latinLit:phi0690.phi003:10.179	Hos parere iubent Alpheae ab origine Pisae,
urn:cts:latinLit:phi0690.phi003:10.180	urbs Etrusca solo. Sequitur pulcherrimus Astur,
urn:cts:latinLit:phi0690.phi003:10.181	Astur equo fidens et versicoloribus armis.
urn:cts:latinLit:phi0690.phi003:10.182	Tercentum adiciunt (mens omnibus una sequendi)
urn:cts:latinLit:phi0690.phi003:10.183	qui Caerete domo, qui sunt Minionis in arvis,
urn:cts:latinLit:phi0690.phi003:10.184	et Pyrgi veteres intempestaeque Graviscae.
urn:cts:latinLit:phi0690.phi003:10.185	Non ego te, Ligurum ductor fortissime bello,
urn:cts:latinLit:phi0690.phi003:10.186	transierim, Cinyre, et paucis comitate Cupavo,
urn:cts:latinLit:phi0690.phi003:10.187	cuius olorinae surgunt de vertice pennae,
urn:cts:latinLit:phi0690.phi003:10.188	crimen, Amor, vestrum formaeque insigne paternae.
urn:cts:latinLit:phi0690.phi003:10.189	Namque ferunt luctu Cycnum Phaethontis amati,
urn:cts:latinLit:phi0690.phi003:10.190	populeas inter frondes umbramque sororum
urn:cts:latinLit:phi0690.phi003:10.191	dum canit et maestum Musa solatur amorem,
urn:cts:latinLit:phi0690.phi003:10.192	canentem molli pluma duxisse senectam,
urn:cts:latinLit:phi0690.phi003:10.193	linquentem terras et sidera voce sequentem.
urn:cts:latinLit:phi0690.phi003:10.194	Filius, aequalis comitatus classe catervas,
urn:cts:latinLit:phi0690.phi003:10.195	ingentem remis Centaurum promovet: ille
urn:cts:latinLit:phi0690.phi003:10.196	instat aquae saxumque undis immane minatur
urn:cts:latinLit:phi0690.phi003:10.197	arduus et longa sulcat maria alta carina.
urn:cts:latinLit:phi0690.phi003:10.198	Ille etiam patriis agmen ciet Ocnus ab oris,
urn:cts:latinLit:phi0690.phi003:10.199	fatidicae Mantus et Tusci filius amnis,
urn:cts:latinLit:phi0690.phi003:10.200	qui muros matrisque dedit tibi, Mantua, nomen,
urn:cts:latinLit:phi0690.phi003:10.201	Mantua, dives avis; sed non genus omnibus unum:
urn:cts:latinLit:phi0690.phi003:10.202	gens illi triplex, populi sub gente quaterni,
urn:cts:latinLit:phi0690.phi003:10.203	ipsa caput populis, Tusco de sanguine vires.
urn:cts:latinLit:phi0690.phi003:10.204	Hinc quoque quingentos in se Mezentius armat,
urn:cts:latinLit:phi0690.phi003:10.205	quos patre Benaco velatus harundine glauca
urn:cts:latinLit:phi0690.phi003:10.206	Mincius infesta ducebat in aequora pinu.
urn:cts:latinLit:phi0690.phi003:10.207	It gravis Aulestes centenaque arbore fluctum
urn:cts:latinLit:phi0690.phi003:10.208	verberat adsurgens, spumant vada marmore verso.
urn:cts:latinLit:phi0690.phi003:10.209	Hunc vehit immanis Triton et caerula concha
urn:cts:latinLit:phi0690.phi003:10.210	exterrens freta, cui laterum tenus hispida nanti
urn:cts:latinLit:phi0690.phi003:10.211	frons hominem praefert, in pristim desinit alvus:
urn:cts:latinLit:phi0690.phi003:10.212	spumea semifero sub pectore murmurat unda.
urn:cts:latinLit:phi0690.phi003:10.213	Tot lecti proceres ter denis navibus ibant
urn:cts:latinLit:phi0690.phi003:10.214	subsidio Troiae et campos salis aera secabant.
urn:cts:latinLit:phi0690.phi003:10.215	Iamque dies caelo concesserat almaque curru
urn:cts:latinLit:phi0690.phi003:10.216	noctivago Phoebe medium pulsabat Olympum:
urn:cts:latinLit:phi0690.phi003:10.217	Aeneas (neque enim membris dat cura quietem)
urn:cts:latinLit:phi0690.phi003:10.218	ipse sedens clavumque regit velisque ministrat.
urn:cts:latinLit:phi0690.phi003:10.219	Atque illi medio in spatio chorus ecce suarum
urn:cts:latinLit:phi0690.phi003:10.220	occurrit comitum: nymphae, quas alma Cybebe
urn:cts:latinLit:phi0690.phi003:10.221	numen habere maris nymphasque e navibus esse
urn:cts:latinLit:phi0690.phi003:10.222	iusserat, innabant pariter fluctusque secabant,
urn:cts:latinLit:phi0690.phi003:10.223	quot prius aeratae steterant ad litora prorae.
urn:cts:latinLit:phi0690.phi003:10.224	Agnoscunt longe regem lustrantque choreis,
urn:cts:latinLit:phi0690.phi003:10.225	quarum quae fandi doctissima Cymodocea
urn:cts:latinLit:phi0690.phi003:10.226	pone sequens dextra puppim tenet ipsaque dorso
urn:cts:latinLit:phi0690.phi003:10.227	eminet ac laeva tacitis subremigat undis,
urn:cts:latinLit:phi0690.phi003:10.228	tum sic ignarum adloquitur: "Vigilasne, deum gens,
urn:cts:latinLit:phi0690.phi003:10.229	Aenea? Vigila et velis immitte rudentis.
urn:cts:latinLit:phi0690.phi003:10.230	Nos sumus, Idaeae sacro de vertice pinus,
urn:cts:latinLit:phi0690.phi003:10.231	nunc pelagi nymphae, classis tua Perfidus ut nos
urn:cts:latinLit:phi0690.phi003:10.232	praecipitis ferro Rutulus flammaque premebat,
urn:cts:latinLit:phi0690.phi003:10.233	rupimus invitae tua vincula teque per aequor
urn:cts:latinLit:phi0690.phi003:10.234	quaerimus. Hanc Genetrix faciem miserata refecit
urn:cts:latinLit:phi0690.phi003:10.235	et dedit esse deas aevumque agitare sub undis.
urn:cts:latinLit:phi0690.phi003:10.236	At puer Ascanius muro fossisque tenetur
urn:cts:latinLit:phi0690.phi003:10.237	tela inter media atque horrentis Marte Latinos.
urn:cts:latinLit:phi0690.phi003:10.238	Iam loca iussa tenent forti permixtus Etrusco
urn:cts:latinLit:phi0690.phi003:10.239	Arcas eques: medias illis opponere turmas,
urn:cts:latinLit:phi0690.phi003:10.240	ne castris iungant, certast sententia Turno.
urn:cts:latinLit:phi0690.phi003:10.241	Surge age et Aurora socios veniente vocari
urn:cts:latinLit:phi0690.phi003:10.242	primus in arma iube et clipeum cape, quem dedit ipse
urn:cts:latinLit:phi0690.phi003:10.243	invictum Ignipotens atque oras ambiit auro.
urn:cts:latinLit:phi0690.phi003:10.244	Crastina lux, mea si non inrita dicta putaris,
urn:cts:latinLit:phi0690.phi003:10.245	ingentis Rutulae spectabit caedis acervos."
urn:cts:latinLit:phi0690.phi003:10.246	Dixerat, et dextra discedens impulit altam
urn:cts:latinLit:phi0690.phi003:10.247	haud ignara modi puppim: fugit illa per undas
urn:cts:latinLit:phi0690.phi003:10.248	ocior et iaculo et ventos aequante sagitta.
urn:cts:latinLit:phi0690.phi003:10.249	Inde aliae celerant cursus. Stupet inscius ipse
urn:cts:latinLit:phi0690.phi003:10.250	Tros Anchisiades; animos tamen omine tollit.
urn:cts:latinLit:phi0690.phi003:10.251	Tum breviter super adspectans convexa precatur:
urn:cts:latinLit:phi0690.phi003:10.252	"Alma parens Idaea deum, cui Dindyma cordi
urn:cts:latinLit:phi0690.phi003:10.253	turrigeraeque urbis biiugique ad frena leones,
urn:cts:latinLit:phi0690.phi003:10.254	tu mihi nunc pugnae princeps, tu rite propinques
urn:cts:latinLit:phi0690.phi003:10.255	augurium Phrygibusque adsis pede, diva, secundo."
urn:cts:latinLit:phi0690.phi003:10.256	Tantum effatus. Et interea revoluta rubebat
urn:cts:latinLit:phi0690.phi003:10.257	matura iam luce dies noctemque fugarat:
urn:cts:latinLit:phi0690.phi003:10.258	principio sociis edicit, signa sequantur
urn:cts:latinLit:phi0690.phi003:10.259	atque animos aptent armis pugnaeque parent se.
urn:cts:latinLit:phi0690.phi003:10.260	Iamque in conspectu Teucros habet et sua castra,
urn:cts:latinLit:phi0690.phi003:10.261	stans celsa in puppi; clipeum cum deinde sinistra
urn:cts:latinLit:phi0690.phi003:10.262	extulit ardentem. Clamorem ad sidera tollunt
urn:cts:latinLit:phi0690.phi003:10.263	Dardanidae e muris, spes addita suscitat iras,
urn:cts:latinLit:phi0690.phi003:10.264	tela manu iaciunt: quales sub nubibus atris
urn:cts:latinLit:phi0690.phi003:10.265	Strymoniae dant signa grues atque aethera tranant
urn:cts:latinLit:phi0690.phi003:10.266	cum sonitu fugiuntque notos clamore secundo.
urn:cts:latinLit:phi0690.phi003:10.267	At Rutulo regi ducibusque ea mira videri
urn:cts:latinLit:phi0690.phi003:10.268	Ausoniis, donec versas ad litora puppes
urn:cts:latinLit:phi0690.phi003:10.269	respiciunt totumque adlabi classibus aequor.
urn:cts:latinLit:phi0690.phi003:10.270	Ardet apex capiti cristisque a vertice flamma
urn:cts:latinLit:phi0690.phi003:10.271	funditur et vastos umbo vomit aureus ignes:
urn:cts:latinLit:phi0690.phi003:10.272	non secus ac liquida siquando nocte cometae
urn:cts:latinLit:phi0690.phi003:10.273	sanguinei lugubre rubent aut Sirius ardor,
urn:cts:latinLit:phi0690.phi003:10.274	ille sitim morbosque ferens mortalibus aegris,
urn:cts:latinLit:phi0690.phi003:10.275	nascitur et laevo contristat lumine caelum.
urn:cts:latinLit:phi0690.phi003:10.276	Haud tamen audaci Turno fiducia cessit
urn:cts:latinLit:phi0690.phi003:10.277	litora praecipere et venientis pellere terra.
urn:cts:latinLit:phi0690.phi003:10.278	[ultro animos tollit dictis atque increpat ultro]
urn:cts:latinLit:phi0690.phi003:10.279	"Quod votis optastis, adest, perfringere dextra;
urn:cts:latinLit:phi0690.phi003:10.280	in manibus Mars ipse viris. Nunc coniugis esto
urn:cts:latinLit:phi0690.phi003:10.281	quisque suae tectique memor, nunc magna referto
urn:cts:latinLit:phi0690.phi003:10.282	facta, patrum laudes. Ultro occurramus ad undam,
urn:cts:latinLit:phi0690.phi003:10.283	dum trepidi egressisque labant vestigia prima.
urn:cts:latinLit:phi0690.phi003:10.284	Audentis Fortuna iuvat,"
urn:cts:latinLit:phi0690.phi003:10.285	haec ait et secum versat, quos ducere contra
urn:cts:latinLit:phi0690.phi003:10.286	vel quibus obsessos possit concredere muros.
urn:cts:latinLit:phi0690.phi003:10.287	Interea Aeneas socios de puppibus altis
urn:cts:latinLit:phi0690.phi003:10.288	pontibus exponit. Multi servare recursus
urn:cts:latinLit:phi0690.phi003:10.289	languentis pelagi et brevibus se credere saltu,
urn:cts:latinLit:phi0690.phi003:10.290	per remos alii. Speculatus litora Tarchon,
urn:cts:latinLit:phi0690.phi003:10.291	qua vada non sperat nec fracta remurmurat unda,
urn:cts:latinLit:phi0690.phi003:10.292	sed mare inoffensum crescenti adlabitur aestu,
urn:cts:latinLit:phi0690.phi003:10.293	advertit subito proram sociosque precatur:
urn:cts:latinLit:phi0690.phi003:10.294	"Nunc, o lecta manus, validis incumbite remis;
urn:cts:latinLit:phi0690.phi003:10.295	tollite, ferte rates; inimicam findite rostris
urn:cts:latinLit:phi0690.phi003:10.296	hanc terram, sulcumque sibi premat ipsa carina.
urn:cts:latinLit:phi0690.phi003:10.297	Frangere nec tali puppim statione recuso
urn:cts:latinLit:phi0690.phi003:10.298	arrepta tellure semel." Quae talia postquam
urn:cts:latinLit:phi0690.phi003:10.299	effatus Tarchon, socii consurgere tonsis
urn:cts:latinLit:phi0690.phi003:10.300	spumantisque rates arvis inferre Latinis,
urn:cts:latinLit:phi0690.phi003:10.301	donec rostra tenent siccum et sedere carinae
urn:cts:latinLit:phi0690.phi003:10.302	omnes innocuae, sed non puppis tua, Tarchon.
urn:cts:latinLit:phi0690.phi003:10.303	Namque inflicta vadis dorso dum pendet iniquo,
urn:cts:latinLit:phi0690.phi003:10.304	anceps sustentata diu fluctusque fatigat,
urn:cts:latinLit:phi0690.phi003:10.305	solvitur atque viros mediis exponit in undis
urn:cts:latinLit:phi0690.phi003:10.306	fragmina remorum quos et fluitantia transtra
urn:cts:latinLit:phi0690.phi003:10.307	impediunt, retrahitque pedem simul unda relabens.
urn:cts:latinLit:phi0690.phi003:10.308	Nec Turnum segnis retinet mora, sed rapit acer
urn:cts:latinLit:phi0690.phi003:10.309	totam aciem in Teucros et contra in litore sistit.
urn:cts:latinLit:phi0690.phi003:10.310	Signa canunt. Primus turmas invasit agrestis
urn:cts:latinLit:phi0690.phi003:10.311	Aeneas, omen pugnae, stravitque Latinos
urn:cts:latinLit:phi0690.phi003:10.312	occiso Therone, virum qui maximus ultro
urn:cts:latinLit:phi0690.phi003:10.313	Aenean petit: huic gladio perque aerea suta,
urn:cts:latinLit:phi0690.phi003:10.314	per tunicam squalentem auro latus haurit apertum.
urn:cts:latinLit:phi0690.phi003:10.315	Inde Lichan ferit, exsectum iam matre perempta
urn:cts:latinLit:phi0690.phi003:10.316	et tibi, Phoebe, sacrum: casus evadere ferri
urn:cts:latinLit:phi0690.phi003:10.317	quo licuit parvo? Nec longe Cissea durum
urn:cts:latinLit:phi0690.phi003:10.318	immanemque Gyan, sternentis agmina clava,
urn:cts:latinLit:phi0690.phi003:10.319	deiecit Leto: nihil illos Herculis arma
urn:cts:latinLit:phi0690.phi003:10.320	nec validae iuvere manus genitorque Melampus,
urn:cts:latinLit:phi0690.phi003:10.321	Alcidae comes usque gravis dum terra labores
urn:cts:latinLit:phi0690.phi003:10.322	praebuit. Ecce Pharo, voces dum iactat inertis,
urn:cts:latinLit:phi0690.phi003:10.323	intorquens iaculum clamanti sistit in ore.
urn:cts:latinLit:phi0690.phi003:10.324	Tu quoque, flaventem prima lanugine malas
urn:cts:latinLit:phi0690.phi003:10.325	dum sequeris Clytium infelix, nova gaudia, Cydon,
urn:cts:latinLit:phi0690.phi003:10.326	Dardania stratus dextra, securus amorum,
urn:cts:latinLit:phi0690.phi003:10.327	qui iuvenum tibi semper erant, miserande iaceres,
urn:cts:latinLit:phi0690.phi003:10.328	ni fratrum stipata cohors foret obvia, Phorci
urn:cts:latinLit:phi0690.phi003:10.329	progenies, septem numero, septenaque tela
urn:cts:latinLit:phi0690.phi003:10.330	coniciunt; partim galea clipeoque resultant
urn:cts:latinLit:phi0690.phi003:10.331	inrita, deflexit partim stringentia corpus
urn:cts:latinLit:phi0690.phi003:10.332	alma Venus. Fidum Aeneas adfatur Achaten:
urn:cts:latinLit:phi0690.phi003:10.333	"Suggere tela mihi: non ullum dextera frustra
urn:cts:latinLit:phi0690.phi003:10.334	torserit in Rutulos, steterunt quae in corpore Graium
urn:cts:latinLit:phi0690.phi003:10.335	Iliacis campis." Tum magnam corripit hastam
urn:cts:latinLit:phi0690.phi003:10.336	et iacit: illa volans clipei transverberat aera
urn:cts:latinLit:phi0690.phi003:10.337	Maeonis et thoraca simul cum pectore rumpit.
urn:cts:latinLit:phi0690.phi003:10.338	Huic frater subit Alcanor fratremque ruentem
urn:cts:latinLit:phi0690.phi003:10.339	sustentat dextra: traiecto missa lacerto
urn:cts:latinLit:phi0690.phi003:10.340	protinus hasta fugit servatque cruenta tenorem,
urn:cts:latinLit:phi0690.phi003:10.341	dexteraque ex umero nervis moribunda pependit.
urn:cts:latinLit:phi0690.phi003:10.342	Tum Numitor iaculo fratris de corpore rapto
urn:cts:latinLit:phi0690.phi003:10.343	Aenean petiit; sed non et figere contra
urn:cts:latinLit:phi0690.phi003:10.344	est licitum, magnique femur perstrinxit Achatae.
urn:cts:latinLit:phi0690.phi003:10.345	Hic Curibus fidens primaevo corpore Clausus
urn:cts:latinLit:phi0690.phi003:10.346	advenit et rigida Dryopem ferit eminus hasta
urn:cts:latinLit:phi0690.phi003:10.347	sub mentum graviter pressa pariterque loquentis
urn:cts:latinLit:phi0690.phi003:10.348	vocem animamque rapit traiecto gutture; at ille
urn:cts:latinLit:phi0690.phi003:10.349	fronte ferit terram et crassum vomit ore cruorem.
urn:cts:latinLit:phi0690.phi003:10.350	Tres quoque Threicios Boreae de gente suprema
urn:cts:latinLit:phi0690.phi003:10.351	et tris, quos Idas pater et patria Ismara mittit,
urn:cts:latinLit:phi0690.phi003:10.352	per varios sternit casus. Accurrit Halaesus
urn:cts:latinLit:phi0690.phi003:10.353	Auruncaeque manus, subit et Neptunia proles,
urn:cts:latinLit:phi0690.phi003:10.354	insignis Messapus equis. Expellere tendunt
urn:cts:latinLit:phi0690.phi003:10.355	nunc hi, nunc illi; certatur limine in ipso
urn:cts:latinLit:phi0690.phi003:10.356	Ausoniae. Magno discordes aethere venti
urn:cts:latinLit:phi0690.phi003:10.357	proelia ceu tollunt animis et viribus aequis;
urn:cts:latinLit:phi0690.phi003:10.358	non ipsi inter se, non nubila, non mare cedit;
urn:cts:latinLit:phi0690.phi003:10.359	anceps pugna diu, stant obnixa omnia contra:
urn:cts:latinLit:phi0690.phi003:10.360	haud aliter Troianae acies aciesque Latinae
urn:cts:latinLit:phi0690.phi003:10.361	concurrunt; haeret pede pes densusque viro vir.
urn:cts:latinLit:phi0690.phi003:10.362	At parte ex alia, qua saxa rotantia late
urn:cts:latinLit:phi0690.phi003:10.363	impulerat torrens arbustaque diruta ripis,
urn:cts:latinLit:phi0690.phi003:10.364	Arcadas insuetos acies inferre pedestris
urn:cts:latinLit:phi0690.phi003:10.365	ut vidit Pallas Latio dare terga sequaci
urn:cts:latinLit:phi0690.phi003:10.366	(aspera quis natura loci dimittere quando
urn:cts:latinLit:phi0690.phi003:10.367	suasit equos), unum quod rebus restat egenis,
urn:cts:latinLit:phi0690.phi003:10.368	nunc prece, nunc dictis virtutem accendit amaris:
urn:cts:latinLit:phi0690.phi003:10.369	"Quo fugitis, socii? Per vos et fortia facta,
urn:cts:latinLit:phi0690.phi003:10.370	per ducis Evandri nomen devictaque bella
urn:cts:latinLit:phi0690.phi003:10.371	Opemque meam, patriae quae nunc subit aemula laudi,
urn:cts:latinLit:phi0690.phi003:10.372	fidite ne pedibus. Ferro rumpenda per hostis
urn:cts:latinLit:phi0690.phi003:10.373	est via. Qua globus ille virum densissimus urget,
urn:cts:latinLit:phi0690.phi003:10.374	hac vos et Pallanta ducem patria alta reposcit.
urn:cts:latinLit:phi0690.phi003:10.375	Numina nulla premunt, mortali urgemur ab hoste
urn:cts:latinLit:phi0690.phi003:10.376	mortales, totidem nobis animaeque manusque.
urn:cts:latinLit:phi0690.phi003:10.377	Ecce, maris magna claudit nos obice pontus,
urn:cts:latinLit:phi0690.phi003:10.378	deest iam terra fugae: pelagus Troiamne petemus?"
urn:cts:latinLit:phi0690.phi003:10.379	Haec ait et medius densos prorumpit in hostis.
urn:cts:latinLit:phi0690.phi003:10.380	Obvius huic primum, fatis adductus iniquis,
urn:cts:latinLit:phi0690.phi003:10.381	fit Lagus. Hunc, magno vellit dum pondere saxum,
urn:cts:latinLit:phi0690.phi003:10.382	intorto figit telo, discrimina costis
urn:cts:latinLit:phi0690.phi003:10.383	per medium qua spina dabat, hastamque receptat
urn:cts:latinLit:phi0690.phi003:10.384	ossibus haerentem. Quem non super occupat Hisbo,
urn:cts:latinLit:phi0690.phi003:10.385	ille quidem hoc sperans: nam Pallas ante ruentem,
urn:cts:latinLit:phi0690.phi003:10.386	dum furit, incautum crudeli morte sodalis
urn:cts:latinLit:phi0690.phi003:10.387	excipit atque ensem tumido in pulmone recondit.
urn:cts:latinLit:phi0690.phi003:10.388	Hinc Sthenium petit et Rhoeti de gente vetusta
urn:cts:latinLit:phi0690.phi003:10.389	Anchemolum, thalamos ausum incestare novercae.
urn:cts:latinLit:phi0690.phi003:10.390	Vos etiam, gemini, Rutulis cecidistis in agris,
urn:cts:latinLit:phi0690.phi003:10.391	Daucia, Laride Thymberque, simillima proles,
urn:cts:latinLit:phi0690.phi003:10.392	indiscreta suis gratusque parentibus error;
urn:cts:latinLit:phi0690.phi003:10.393	at nunc dura dedit vobis discrimina Pallas:
urn:cts:latinLit:phi0690.phi003:10.394	nam tibi, Thymbre, caput Evandrius abstulit ensis;
urn:cts:latinLit:phi0690.phi003:10.395	te decisa suum, Laride, dextera quaerit
urn:cts:latinLit:phi0690.phi003:10.396	semianimesque micant digiti ferrumque retractant.
urn:cts:latinLit:phi0690.phi003:10.397	Arcadas accensos monitu et praeclara tuentis
urn:cts:latinLit:phi0690.phi003:10.398	facta viri mixtus dolor et pudor armat in hostis.
urn:cts:latinLit:phi0690.phi003:10.399	Tum Pallas biiugis fugientem Rhoetea praeter
urn:cts:latinLit:phi0690.phi003:10.400	traicit. Hoc spatium tantumque morae fuit Ilo;
urn:cts:latinLit:phi0690.phi003:10.401	Ilo namque procul validam direxerat hastam,
urn:cts:latinLit:phi0690.phi003:10.402	quam medius Rhoeteus intercipit, optime Teuthra,
urn:cts:latinLit:phi0690.phi003:10.403	te fugiens fratremque Tyren, curruque volutus
urn:cts:latinLit:phi0690.phi003:10.404	caedit semianimis Rutulorum calcibus arva.
urn:cts:latinLit:phi0690.phi003:10.405	Ac velut optato ventis aestate coortis
urn:cts:latinLit:phi0690.phi003:10.406	dispersa immittit silvis incendia pastor,
urn:cts:latinLit:phi0690.phi003:10.407	correptis subito mediis extenditur una
urn:cts:latinLit:phi0690.phi003:10.408	horrida per latos acies Volcania campos;
urn:cts:latinLit:phi0690.phi003:10.409	ille sedens victor flammas despectat ovantis:
urn:cts:latinLit:phi0690.phi003:10.410	non aliter socium virtus coit omnis in unum
urn:cts:latinLit:phi0690.phi003:10.411	teque iuvat, Palla. Sed bellis acer Halaesus
urn:cts:latinLit:phi0690.phi003:10.412	tendit in adversos seque in sua conligit arma.
urn:cts:latinLit:phi0690.phi003:10.413	Hic mactat Ladona Pheretaque Demodocumque,
urn:cts:latinLit:phi0690.phi003:10.414	Strymonio dextram fulgenti deripit ense
urn:cts:latinLit:phi0690.phi003:10.415	elatam in iugulum, saxo ferit ora Thoantis
urn:cts:latinLit:phi0690.phi003:10.416	ossaque dispersit cerebro permixta cruento.
urn:cts:latinLit:phi0690.phi003:10.417	Fata canens silvis genitor celarat Halaesum:
urn:cts:latinLit:phi0690.phi003:10.418	ut senior leto canentia lumina solvit,
urn:cts:latinLit:phi0690.phi003:10.419	iniecere manum Parcae telisque sacrarunt
urn:cts:latinLit:phi0690.phi003:10.420	Evandri. Quem sic Pallas petit ante precatus:
urn:cts:latinLit:phi0690.phi003:10.421	"Da nunc, Thybri pater, ferro, quod missile libro,
urn:cts:latinLit:phi0690.phi003:10.422	fortunam atque viam duri per pectus Halaesi.
urn:cts:latinLit:phi0690.phi003:10.423	Haec arma exuviasque viri tua quercus habebit."
urn:cts:latinLit:phi0690.phi003:10.424	Audiit illa deus: dum texit Imaona Halaesus,
urn:cts:latinLit:phi0690.phi003:10.425	Arcadio infelix telo dat pectus inermum.
urn:cts:latinLit:phi0690.phi003:10.426	At non caede viri tanta perterrita Lausus,
urn:cts:latinLit:phi0690.phi003:10.427	pars ingens belli, sinit agmina: primus Abantem
urn:cts:latinLit:phi0690.phi003:10.428	oppositum interimit, pugnae nodumque moramque.
urn:cts:latinLit:phi0690.phi003:10.429	Sternitur Arcadiae proles, sternuntur Etrusci
urn:cts:latinLit:phi0690.phi003:10.430	et vos, O Grais imperdita corpora, Teucri.
urn:cts:latinLit:phi0690.phi003:10.431	Agmina concurrunt ducibusque et viribus aequis.
urn:cts:latinLit:phi0690.phi003:10.432	Extremi addensent acies nec turba moveri
urn:cts:latinLit:phi0690.phi003:10.433	tela manusque sinit. Hinc Pallas instat et urget,
urn:cts:latinLit:phi0690.phi003:10.434	hinc contra Lausus, nec multum discrepat aetas:
urn:cts:latinLit:phi0690.phi003:10.435	egregii forma, sed quis Fortuna negarat
urn:cts:latinLit:phi0690.phi003:10.436	in patriam reditus. Ipsos concurrere passus
urn:cts:latinLit:phi0690.phi003:10.437	haud tamen inter se magni regnator Olympi:
urn:cts:latinLit:phi0690.phi003:10.438	mox illos sua fata manent maiore sub hoste.
urn:cts:latinLit:phi0690.phi003:10.439	Interea soror alma monet succedere Lauso
urn:cts:latinLit:phi0690.phi003:10.440	Turnum, qui volucri curru medium secat agmen.
urn:cts:latinLit:phi0690.phi003:10.441	Ut vidit socios: "Tempus desistere pugnae;
urn:cts:latinLit:phi0690.phi003:10.442	solus ego in Pallanta feror, soli mihi Pallas
urn:cts:latinLit:phi0690.phi003:10.443	debetur; cuperem ipse parens spectator adesset."
urn:cts:latinLit:phi0690.phi003:10.444	Haec ait, et socii cesserunt aequore iusso.
urn:cts:latinLit:phi0690.phi003:10.445	At Rutulum abscessu iuvenis tum iussa superba
urn:cts:latinLit:phi0690.phi003:10.446	miratus stupet in Turno corpusque per ingens
urn:cts:latinLit:phi0690.phi003:10.447	lumina volvit obitque truci procul omnia visu
urn:cts:latinLit:phi0690.phi003:10.448	talibus et dictis it contra dicta tyranni:
urn:cts:latinLit:phi0690.phi003:10.449	"Aut spoliis ego iam raptis laudabor opimis
urn:cts:latinLit:phi0690.phi003:10.450	aut leto insigni: sorti pater aequus utrique est.
urn:cts:latinLit:phi0690.phi003:10.451	Tolle minas." Fatus medium procedit in aequor.
urn:cts:latinLit:phi0690.phi003:10.452	Frigidus Arcadibus coit in praecordia sanguis.
urn:cts:latinLit:phi0690.phi003:10.453	Desiluit Turnus biiugis, pedes apparat ire
urn:cts:latinLit:phi0690.phi003:10.454	comminus; utque leo, specula cum vidit ab alta
urn:cts:latinLit:phi0690.phi003:10.455	stare procul campis meditantem in proelia taurum,
urn:cts:latinLit:phi0690.phi003:10.456	advolat: haud alia est Turni venientis imago.
urn:cts:latinLit:phi0690.phi003:10.457	Hunc ubi contiguum missae fore credidit hastae,
urn:cts:latinLit:phi0690.phi003:10.458	ire prior Pallas, siqua fors adiuvet ausum
urn:cts:latinLit:phi0690.phi003:10.459	viribus imparibus, magnumque ita ad aethera fatur:
urn:cts:latinLit:phi0690.phi003:10.460	"Per patris hospitium et mensas, quas advena adisti,
urn:cts:latinLit:phi0690.phi003:10.461	te precor, Alcide, coeptis ingentibus adsis.
urn:cts:latinLit:phi0690.phi003:10.462	Cernat semineci sibi me rapere arma cruenta
urn:cts:latinLit:phi0690.phi003:10.463	victoremque ferant morientia lumina Turni."
urn:cts:latinLit:phi0690.phi003:10.464	Audiit Alcides iuvenem magnumque sub imo
urn:cts:latinLit:phi0690.phi003:10.465	corde premit gemitum lacrimasque effundit inanis.
urn:cts:latinLit:phi0690.phi003:10.466	Tum Genitor natum dictis adfatur amicis:
urn:cts:latinLit:phi0690.phi003:10.467	"Stat sua cuique dies, breve et inreparabile tempus
urn:cts:latinLit:phi0690.phi003:10.468	omnibus est vitae: sed famam extendere factis,
urn:cts:latinLit:phi0690.phi003:10.469	hoc virtutis opus. Troiae sub moenibus altis
urn:cts:latinLit:phi0690.phi003:10.470	tot nati cecidere deum; quin occidit una
urn:cts:latinLit:phi0690.phi003:10.471	Sarpedon, mea progenies. Etiam sua Turnum
urn:cts:latinLit:phi0690.phi003:10.472	fata vocant, metasque dati pervenit ad aevi."
urn:cts:latinLit:phi0690.phi003:10.473	Sic ait atque oculos Rutulorum reicit arvis.
urn:cts:latinLit:phi0690.phi003:10.474	At Pallas magnis emittit viribus hastam
urn:cts:latinLit:phi0690.phi003:10.475	vaginaque cava fulgentem deripit ensem.
urn:cts:latinLit:phi0690.phi003:10.476	Illa volans umeri surgunt qua tegmina summa
urn:cts:latinLit:phi0690.phi003:10.477	incidit atque viam clipei molita per oras
urn:cts:latinLit:phi0690.phi003:10.478	tandem etiam magno strinxit de corpore Turni.
urn:cts:latinLit:phi0690.phi003:10.479	Hic Turnus ferro praefixum robur acuto
urn:cts:latinLit:phi0690.phi003:10.480	in Pallanta diu librans iacit atque ita fatur:
urn:cts:latinLit:phi0690.phi003:10.481	"Adspice, num mage sit nostrum penetrabile telum."
urn:cts:latinLit:phi0690.phi003:10.482	Dixerat; at clipeum, tot ferri terga, tot aeris,
urn:cts:latinLit:phi0690.phi003:10.483	quem pellis totiens obeat circumdata tauri,
urn:cts:latinLit:phi0690.phi003:10.484	vibranti cuspis medium transverberat ictu
urn:cts:latinLit:phi0690.phi003:10.485	loricaeque moras et pectus perforat ingens.
urn:cts:latinLit:phi0690.phi003:10.486	Ille rapit calidum frustra de volnere telum:
urn:cts:latinLit:phi0690.phi003:10.487	una eademque via sanguis animusque sequuntur.
urn:cts:latinLit:phi0690.phi003:10.488	Corruit in volnus, sonitum super arma dedere
urn:cts:latinLit:phi0690.phi003:10.489	et terram hostilem moriens petit ore cruento.
urn:cts:latinLit:phi0690.phi003:10.490	Quem Turnus super adsistens,
urn:cts:latinLit:phi0690.phi003:10.491	"Arcades, haec," inquit, "memores mea dicta referte
urn:cts:latinLit:phi0690.phi003:10.492	Euandro; qualem meruit, Pallanta remitto.
urn:cts:latinLit:phi0690.phi003:10.493	Quisquis honos tumuli, quidquid solamen humandi est,
urn:cts:latinLit:phi0690.phi003:10.494	largior. Haud illi stabunt Aeneia parvo
urn:cts:latinLit:phi0690.phi003:10.495	hospitia." Et laevo pressit pede talia fatus
urn:cts:latinLit:phi0690.phi003:10.496	exanimem, rapiens immania pondera baltei
urn:cts:latinLit:phi0690.phi003:10.497	impressumque nefas, una sub nocte iugali
urn:cts:latinLit:phi0690.phi003:10.498	caesa manus iuvenum foede thalamique cruenti,
urn:cts:latinLit:phi0690.phi003:10.499	quae Clonus Eurytides multo caelaverat auro;
urn:cts:latinLit:phi0690.phi003:10.500	quo nunc Turnus ovat spolio gaudetque potitus.
urn:cts:latinLit:phi0690.phi003:10.501	Nescia mens hominum fati sortisque futurae
urn:cts:latinLit:phi0690.phi003:10.502	et servare modum, rebus sublata secundis!
urn:cts:latinLit:phi0690.phi003:10.503	Turno tempus erit, magno cum optaverit emptum
urn:cts:latinLit:phi0690.phi003:10.504	intactum Pallanta et cum spolia ista diemque
urn:cts:latinLit:phi0690.phi003:10.505	oderit. At socii multo gemitu lacrimisque
urn:cts:latinLit:phi0690.phi003:10.506	impositum scuto referunt Pallanta frequentes.
urn:cts:latinLit:phi0690.phi003:10.507	O dolor atque decus magnum rediture parenti
urn:cts:latinLit:phi0690.phi003:10.508	haec te prima dies bello dedit, haec eadem aufert,
urn:cts:latinLit:phi0690.phi003:10.509	cum tamen ingentis Rutulorum linquis acervos.
urn:cts:latinLit:phi0690.phi003:10.510	Nec iam fama mali tanti, sed certior auctor
urn:cts:latinLit:phi0690.phi003:10.511	advolat Aeneae, tenui discrimine leti
urn:cts:latinLit:phi0690.phi003:10.512	esse suos, versis tempus succurrere Teucris.
urn:cts:latinLit:phi0690.phi003:10.513	Proxima quaeque metit gladio latumque per agmen
urn:cts:latinLit:phi0690.phi003:10.514	ardens limitem agit ferro, te, Turne, superbum
urn:cts:latinLit:phi0690.phi003:10.515	caede nova quaerens. Pallas, Euander, in ipsis
urn:cts:latinLit:phi0690.phi003:10.516	omnia sunt oculis, mensae, quas advena primas
urn:cts:latinLit:phi0690.phi003:10.517	tunc adiit, dextraeque datae. Sulmone creatos
urn:cts:latinLit:phi0690.phi003:10.518	quattuor hic iuvenes, totidem, quos educat Ufens,
urn:cts:latinLit:phi0690.phi003:10.519	viventis rapit, inferias quos immolet umbris
urn:cts:latinLit:phi0690.phi003:10.520	captivoque rogi perfundat sanguine flammas.
urn:cts:latinLit:phi0690.phi003:10.521	Inde Mago procul infensam contenderat hastam.
urn:cts:latinLit:phi0690.phi003:10.522	Ille astu subit ac tremibunda supervolat hasta,
urn:cts:latinLit:phi0690.phi003:10.523	et genua amplectens effatur talia supplex:
urn:cts:latinLit:phi0690.phi003:10.524	"Per patrios manis et spes surgentis Iuli
urn:cts:latinLit:phi0690.phi003:10.525	te precor, hanc animam serves natoque patrique.
urn:cts:latinLit:phi0690.phi003:10.526	Est domus alta, iacent penitus defossa talenta
urn:cts:latinLit:phi0690.phi003:10.527	caelati argenti, sunt auri pondera facti
urn:cts:latinLit:phi0690.phi003:10.528	infectique mihi. Non hic victoria Teucrum
urn:cts:latinLit:phi0690.phi003:10.529	vertitur aut anima una dabit discrimina tanta."
urn:cts:latinLit:phi0690.phi003:10.530	Dixerat. Aeneas contra cui talia reddit:
urn:cts:latinLit:phi0690.phi003:10.531	"Argenti atque auri memoras quae multa talenta,
urn:cts:latinLit:phi0690.phi003:10.532	natis parce tuis. Belli commercia Turnus
urn:cts:latinLit:phi0690.phi003:10.533	sustulit ista prior iam tum Pallante perempto.
urn:cts:latinLit:phi0690.phi003:10.534	Hoc patris Anchisae manes, hoc sentit Iulus."
urn:cts:latinLit:phi0690.phi003:10.535	Sic fatus galeam laeva tenet atque reflexa
urn:cts:latinLit:phi0690.phi003:10.536	cervice orantis capulo tenus applicat ensem.
urn:cts:latinLit:phi0690.phi003:10.537	Nec procul Haemonides, Phoebi Triviaeque sacerdos,
urn:cts:latinLit:phi0690.phi003:10.538	infula cui sacra redimibat tempora vitta,
urn:cts:latinLit:phi0690.phi003:10.539	totus conlucens veste atque insignibus armis.
urn:cts:latinLit:phi0690.phi003:10.540	Quem congressus agit campo lapsumque superstans
urn:cts:latinLit:phi0690.phi003:10.541	immolat ingentique umbra tegit; arma Serestus
urn:cts:latinLit:phi0690.phi003:10.542	lecta refert umeris, tibi, rex Gradive, tropaeum.
urn:cts:latinLit:phi0690.phi003:10.543	Instaurant acies Volcani stirpe creatus
urn:cts:latinLit:phi0690.phi003:10.544	Caeculus et veniens Marsorum montibus Umbro:
urn:cts:latinLit:phi0690.phi003:10.545	Dardanides contra furit. Anxuris ense sinistram
urn:cts:latinLit:phi0690.phi003:10.546	et totum clipei ferro deiecerat orbem;
urn:cts:latinLit:phi0690.phi003:10.547	dixerat ille aliquid magnum vimque adfore verbo
urn:cts:latinLit:phi0690.phi003:10.548	crediderat caeloque animum fortasse ferebat
urn:cts:latinLit:phi0690.phi003:10.549	canitiemque sibi et longos promiserat annos:
urn:cts:latinLit:phi0690.phi003:10.550	Tarquitus exultans contra fulgentibus armis,
urn:cts:latinLit:phi0690.phi003:10.551	silvicolae Fauno Dryope quem nympha crearat,
urn:cts:latinLit:phi0690.phi003:10.552	obvius ardenti sese obtulit. Ille reducta
urn:cts:latinLit:phi0690.phi003:10.553	loricam clipeique ingens onus impedit hasta;
urn:cts:latinLit:phi0690.phi003:10.554	tum caput orantis nequiquam et multa parantis
urn:cts:latinLit:phi0690.phi003:10.555	dicere deturbat terrae truncumque tepentem
urn:cts:latinLit:phi0690.phi003:10.556	provolvens super haec inimico pectore fatur:
urn:cts:latinLit:phi0690.phi003:10.557	"Istic nunc, metuende, iace. Non te optima mater
urn:cts:latinLit:phi0690.phi003:10.558	condet humi patrioque onerabit membra sepulchro:
urn:cts:latinLit:phi0690.phi003:10.559	alitibus linquere feris aut gurgite mersum
urn:cts:latinLit:phi0690.phi003:10.560	unda feret piscesque impasti volnera lambent."
urn:cts:latinLit:phi0690.phi003:10.561	Protinus Antaeum et Lucam, prima agmina Turni,
urn:cts:latinLit:phi0690.phi003:10.562	persequitur fortemque Numam fulvumque Camertem,
urn:cts:latinLit:phi0690.phi003:10.563	magnanimo Volcente satum, ditissimus agri
urn:cts:latinLit:phi0690.phi003:10.564	qui fuit Ausonidum et tacitis regnavit Amyclis.
urn:cts:latinLit:phi0690.phi003:10.565	Aegaeon qualis, centum cui bracchia dicunt
urn:cts:latinLit:phi0690.phi003:10.566	centenasque manus, quinquaginta oribus ignem
urn:cts:latinLit:phi0690.phi003:10.567	pectoribusque arsisse, Iovis cum fulmina contra
urn:cts:latinLit:phi0690.phi003:10.568	tot paribus streperet clipeis, tot stringeret enses:
urn:cts:latinLit:phi0690.phi003:10.569	sic toto Aeneas desaevit in aequore victor,
urn:cts:latinLit:phi0690.phi003:10.570	ut semel intepuit mucro. Quin ecce Niphaei
urn:cts:latinLit:phi0690.phi003:10.571	quadriiugis in equos adversaque pectora tendit.
urn:cts:latinLit:phi0690.phi003:10.572	Atque illi longe gradientem et dira frementem
urn:cts:latinLit:phi0690.phi003:10.573	ut videre, metu versi retroque ruentes
urn:cts:latinLit:phi0690.phi003:10.574	effunduntque ducem rapiuntque ad litora currus.
urn:cts:latinLit:phi0690.phi003:10.575	Interea biiugis infert se Lucagus albis
urn:cts:latinLit:phi0690.phi003:10.576	in medios fraterque Liger; sed frater habenis
urn:cts:latinLit:phi0690.phi003:10.577	flectit equos, strictum rotat acer Lucagus ensem.
urn:cts:latinLit:phi0690.phi003:10.578	Haud tulit Aeneas tanto fervore furentis:
urn:cts:latinLit:phi0690.phi003:10.579	inruit adversaque ingens apparuit hasta.
urn:cts:latinLit:phi0690.phi003:10.580	Cui Liger:
urn:cts:latinLit:phi0690.phi003:10.581	"Non Diomedis equos nec currum cernis Achillis
urn:cts:latinLit:phi0690.phi003:10.582	aut Phrygiae campos: nunc belli finis et aevi
urn:cts:latinLit:phi0690.phi003:10.583	his dabitur terris." Vesano talia late
urn:cts:latinLit:phi0690.phi003:10.584	dicta volant Ligeri. Sed non et Trous heros
urn:cts:latinLit:phi0690.phi003:10.585	dicta parat contra: iaculum nam torquet in hostem.
urn:cts:latinLit:phi0690.phi003:10.586	Lucagus ut pronus pendens in verbera telo
urn:cts:latinLit:phi0690.phi003:10.587	admonuit biiugos, proiecto dum pede laevo
urn:cts:latinLit:phi0690.phi003:10.588	aptet se pugnae, subit oras hasta per imas
urn:cts:latinLit:phi0690.phi003:10.589	fulgentis clipei, tum laevum perforat inguen:
urn:cts:latinLit:phi0690.phi003:10.590	excussus curru moribundus volvitur arvis.
urn:cts:latinLit:phi0690.phi003:10.591	Quem pius Aeneas dictis adfatur amaris:
urn:cts:latinLit:phi0690.phi003:10.592	"Lucage, nulla tuos currus fuga segnis equorum
urn:cts:latinLit:phi0690.phi003:10.593	prodidit aut vanae vertere ex hostibus umbrae:
urn:cts:latinLit:phi0690.phi003:10.594	ipse rotis saliens iuga deseris." Haec ita fatus
urn:cts:latinLit:phi0690.phi003:10.595	arripuit biiugos; frater tendebat inertis
urn:cts:latinLit:phi0690.phi003:10.596	infelix palmas, curru delapsus eodem:
urn:cts:latinLit:phi0690.phi003:10.597	"Per te, per qui te talem genuere parentes,
urn:cts:latinLit:phi0690.phi003:10.598	vir Troiane, sine hanc animam et miserere precantis."
urn:cts:latinLit:phi0690.phi003:10.599	Pluribus oranti Aeneas: "Haud talia dudum
urn:cts:latinLit:phi0690.phi003:10.600	dicta dabas. Morere et fratrem ne desere frater."
urn:cts:latinLit:phi0690.phi003:10.601	Tum latebras animae pectus mucrone recludit.
urn:cts:latinLit:phi0690.phi003:10.602	Talia per campos edebat funera ductor
urn:cts:latinLit:phi0690.phi003:10.603	Dardanius, torrentis aquae vel turbinis atri
urn:cts:latinLit:phi0690.phi003:10.604	more furens. Tandem erumpunt et castra relinquunt
urn:cts:latinLit:phi0690.phi003:10.605	Ascanius puer et nequiquam obsessa iuventus.
urn:cts:latinLit:phi0690.phi003:10.606	Iunonem interea compellat Iuppiter ultro:
urn:cts:latinLit:phi0690.phi003:10.607	"O germana mihi atque eadem gratissima coniunx,
urn:cts:latinLit:phi0690.phi003:10.608	ut rebare, Venus, nec te sententia fallit,
urn:cts:latinLit:phi0690.phi003:10.609	Troianas sustentat opes, non vivida bello
urn:cts:latinLit:phi0690.phi003:10.610	dextra viris animusque ferox patiensque pericli."
urn:cts:latinLit:phi0690.phi003:10.611	Cui Iuno summissa "Quid, o pulcherrime coniunx,
urn:cts:latinLit:phi0690.phi003:10.612	sollicitas aegram et tua tristia dicta timentem?
urn:cts:latinLit:phi0690.phi003:10.613	Si mihi, quae quondam fuerat quamque esse decebat,
urn:cts:latinLit:phi0690.phi003:10.614	vis in amore foret, non hoc mihi namque negares,
urn:cts:latinLit:phi0690.phi003:10.615	omnipotens, quin et pugnae subducere Turnum
urn:cts:latinLit:phi0690.phi003:10.616	et Dauno possem incolumem servare parenti.
urn:cts:latinLit:phi0690.phi003:10.617	Nunc pereat Teucrisque pio det sanguine poenas.
urn:cts:latinLit:phi0690.phi003:10.618	Ille tamen nostra deducit origine nomen
urn:cts:latinLit:phi0690.phi003:10.619	Pilumnusque illi quartus pater et tua larga
urn:cts:latinLit:phi0690.phi003:10.620	saepe manu multisque oneravit limina donis."
urn:cts:latinLit:phi0690.phi003:10.621	Cui rex aetherii breviter sic fatur Olympi:
urn:cts:latinLit:phi0690.phi003:10.622	"Si mora praesentis leti tempusque caduco
urn:cts:latinLit:phi0690.phi003:10.623	oratur iuveni meque hoc ita ponere sentis,
urn:cts:latinLit:phi0690.phi003:10.624	tolle fuga Turnum atque instantibus eripe fatis
urn:cts:latinLit:phi0690.phi003:10.625	hactenus indulsisse vacat. Sin altior istis
urn:cts:latinLit:phi0690.phi003:10.626	sub precibus venia ulla latet totumque moveri
urn:cts:latinLit:phi0690.phi003:10.627	mutarive putas bellum, spes pascis inanis."
urn:cts:latinLit:phi0690.phi003:10.628	Et Iuno adlacrimans: "Quid si, quae voce gravaris,
urn:cts:latinLit:phi0690.phi003:10.629	mente dares atque haec Turno rata vita maneret?
urn:cts:latinLit:phi0690.phi003:10.630	Nunc manet insontem gravis exitus, aut ego veri
urn:cts:latinLit:phi0690.phi003:10.631	vana feror. Quod ut O potius formidine falsa
urn:cts:latinLit:phi0690.phi003:10.632	ludar et in melius tua, qui potes, orsa reflectas!"
urn:cts:latinLit:phi0690.phi003:10.633	Haec ubi dicta dedit, caelo se protinus alto
urn:cts:latinLit:phi0690.phi003:10.634	misit, agens hiemem nimbo succincta per auras,
urn:cts:latinLit:phi0690.phi003:10.635	Iliacamque aciem et Laurentia castra petivit.
urn:cts:latinLit:phi0690.phi003:10.636	Tum dea nube cava tenuem sine viribus umbram
urn:cts:latinLit:phi0690.phi003:10.637	in faciem Aeneae, visu mirabile monstrum,
urn:cts:latinLit:phi0690.phi003:10.638	Dardaniis ornat telis clipeumque iubasque
urn:cts:latinLit:phi0690.phi003:10.639	divini adsimulat capitis, dat inania verba,
urn:cts:latinLit:phi0690.phi003:10.640	dat sine mente sonum gressusque effingit euntis,
urn:cts:latinLit:phi0690.phi003:10.641	morte obita qualis fama est volitare figuras
urn:cts:latinLit:phi0690.phi003:10.642	aut quae sopitos deludunt somnia sensus.
urn:cts:latinLit:phi0690.phi003:10.643	At primas laeta ante acies exsultat imago
urn:cts:latinLit:phi0690.phi003:10.644	inritatque virum telis et voce lacessit.
urn:cts:latinLit:phi0690.phi003:10.645	Instat cui Turnus stridentemque eminus hastam
urn:cts:latinLit:phi0690.phi003:10.646	conicit: illa dato vertit vestigia tergo.
urn:cts:latinLit:phi0690.phi003:10.647	Tum vero Aenean aversum ut cedere Turnus
urn:cts:latinLit:phi0690.phi003:10.648	credidit atque animo spem turbidus hausit inanem,
urn:cts:latinLit:phi0690.phi003:10.649	"Quo fugis, Aenea? Thalamos ne desere pactos;
urn:cts:latinLit:phi0690.phi003:10.650	hac dabitur dextra tellus quaesita per undas."
urn:cts:latinLit:phi0690.phi003:10.651	Talia vociferans sequitur strictumque coruscat
urn:cts:latinLit:phi0690.phi003:10.652	mucronem nec ferre videt sua gaudia ventos.
urn:cts:latinLit:phi0690.phi003:10.653	Forte ratis celsi coniuncta crepidine saxi
urn:cts:latinLit:phi0690.phi003:10.654	expositis stabat scalis et ponte parato,
urn:cts:latinLit:phi0690.phi003:10.655	qua rex Clusinis advectus Osinius oris.
urn:cts:latinLit:phi0690.phi003:10.656	Huc sese trepida Aeneae fugientis imago
urn:cts:latinLit:phi0690.phi003:10.657	conicit in latebras; nec Turnus segnior instat
urn:cts:latinLit:phi0690.phi003:10.658	exsuperatque moras et pontis transilit altos.
urn:cts:latinLit:phi0690.phi003:10.659	Vix proram attigerat: rumpit Saturnia funem
urn:cts:latinLit:phi0690.phi003:10.660	avolsamque rapit revoluta per aequora navem.
urn:cts:latinLit:phi0690.phi003:10.661	Illum autem Aeneas absentem in praelia poscit;
urn:cts:latinLit:phi0690.phi003:10.662	obvia multa virum demittit corpora morti:
urn:cts:latinLit:phi0690.phi003:10.663	tum levis haud ultra latebras iam quaerit imago,
urn:cts:latinLit:phi0690.phi003:10.664	sed sublime volans nubi se immiscuit atrae.
urn:cts:latinLit:phi0690.phi003:10.665	Cum Turnum medio interea fert aequore turbo.
urn:cts:latinLit:phi0690.phi003:10.666	Respicit ignarus rerum ingratusque salutis
urn:cts:latinLit:phi0690.phi003:10.667	et duplicis cum voce manus ad sidera tendit:
urn:cts:latinLit:phi0690.phi003:10.668	"Omnipotens genitor, tanton me crimine dignum
urn:cts:latinLit:phi0690.phi003:10.669	duxisti et talis voluisti expendere poenas?
urn:cts:latinLit:phi0690.phi003:10.670	Quo feror? Unde abii? Quae me fuga quemve reducit?
urn:cts:latinLit:phi0690.phi003:10.671	Laurentisne iterum muros aut castra videbo?
urn:cts:latinLit:phi0690.phi003:10.672	Quid manus illa virum, qui me meaque arma secuti?
urn:cts:latinLit:phi0690.phi003:10.673	Quosne (nefas) omnis infanda in morte reliqui
urn:cts:latinLit:phi0690.phi003:10.674	et nunc palantis video gemitumque cadentum
urn:cts:latinLit:phi0690.phi003:10.675	accipio! Quid ago? Aut quae iam satis ima dehiscat
urn:cts:latinLit:phi0690.phi003:10.676	terra mihi? Vos O potius miserescite venti:
urn:cts:latinLit:phi0690.phi003:10.677	in rupes, in saxa, volens vos Turnus adoro
urn:cts:latinLit:phi0690.phi003:10.678	ferte ratem saevisque vadis immittite Syrtis,
urn:cts:latinLit:phi0690.phi003:10.679	quo neque me Rutuli nec conscia fama sequatur."
urn:cts:latinLit:phi0690.phi003:10.680	Haec memorans animo nunc huc, nunc fluctuat illuc,
urn:cts:latinLit:phi0690.phi003:10.681	an sese mucrone ob tantum dedecus amens
urn:cts:latinLit:phi0690.phi003:10.682	induat et crudum per costas exigat ensem,
urn:cts:latinLit:phi0690.phi003:10.683	fluctibus an iaciat mediis et litora nando
urn:cts:latinLit:phi0690.phi003:10.684	curva petat Teucrumque iterum se reddat in arma.
urn:cts:latinLit:phi0690.phi003:10.685	Ter conatus utramque viam, ter maxima Iuno
urn:cts:latinLit:phi0690.phi003:10.686	continuit iuvenemque animi miserata repressit.
urn:cts:latinLit:phi0690.phi003:10.687	Labitur alta secans fluctuque aestuque secundo
urn:cts:latinLit:phi0690.phi003:10.688	et patris antiquam Dauni defertur ad urbem.
urn:cts:latinLit:phi0690.phi003:10.689	At Iovis interea monitis Mezentius ardens
urn:cts:latinLit:phi0690.phi003:10.690	succedit pugnae Teucrosque invadit ovantis.
urn:cts:latinLit:phi0690.phi003:10.691	Concurrunt Tyrrhenae acies atque omnibus uni,
urn:cts:latinLit:phi0690.phi003:10.692	uni odiisque viro telisque frequentibus instant.
urn:cts:latinLit:phi0690.phi003:10.693	Ille velut rupes, vastum quae prodit in aequor,
urn:cts:latinLit:phi0690.phi003:10.694	obvia ventorum furiis expostaque ponto,
urn:cts:latinLit:phi0690.phi003:10.695	vim cunctam atque minas perfert caelique marisque,
urn:cts:latinLit:phi0690.phi003:10.696	ipsa immota manens, prolem Dolichaonis Hebrum
urn:cts:latinLit:phi0690.phi003:10.697	sternit humi, cum quo Latagum Palmumque fugacem,
urn:cts:latinLit:phi0690.phi003:10.698	sed Latagum saxo atque ingenti fragmine montis
urn:cts:latinLit:phi0690.phi003:10.699	occupat os faciemque adversam, poplite Palmum
urn:cts:latinLit:phi0690.phi003:10.700	succiso volvi segnem sinit, armaque Lauso
urn:cts:latinLit:phi0690.phi003:10.701	donat habere umeris et vertice figere cristas.
urn:cts:latinLit:phi0690.phi003:10.702	Nec non Euanthen Phrygium Paridisque Mimanta
urn:cts:latinLit:phi0690.phi003:10.703	aequalem comitemque, una quem nocte Theano
urn:cts:latinLit:phi0690.phi003:10.704	in lucem genitori Amyco dedit et face praegnans
urn:cts:latinLit:phi0690.phi003:10.705	Cisseis regina Parin creat: urbe paterna
urn:cts:latinLit:phi0690.phi003:10.706	occubat, ignarum Laurens habet ora Mimanta.
urn:cts:latinLit:phi0690.phi003:10.707	Ac velut ille canum morsu de montibus altis
urn:cts:latinLit:phi0690.phi003:10.708	actus aper, multos Vesulus quem pinifer annos
urn:cts:latinLit:phi0690.phi003:10.709	defendit multosve palus Laurentia, silva
urn:cts:latinLit:phi0690.phi003:10.710	pastus harundinea, postquam inter retia ventum est,
urn:cts:latinLit:phi0690.phi003:10.711	substitit infremuitque ferox et inhorruit armos,
urn:cts:latinLit:phi0690.phi003:10.712	nec cuiquam irasci propiusque accedere virtus,
urn:cts:latinLit:phi0690.phi003:10.713	sed iaculis tutisque procul clamoribus instant;
urn:cts:latinLit:phi0690.phi003:10.714	haud aliter, iustae quibus est Mezentius irae,
urn:cts:latinLit:phi0690.phi003:10.715	non ulli est animus stricto concurrere ferro;
urn:cts:latinLit:phi0690.phi003:10.716	missilibus longe et vasto clamore lacessunt:
urn:cts:latinLit:phi0690.phi003:10.717	ille autem impavidus partis cunctatur in omnis,
urn:cts:latinLit:phi0690.phi003:10.718	dentibus infrendens, et tergo decutit hastas.
urn:cts:latinLit:phi0690.phi003:10.719	Venerat antiquis Corythi de finibus Acron,
urn:cts:latinLit:phi0690.phi003:10.720	Graius homo, infectos linquens profugus hymenaeos.
urn:cts:latinLit:phi0690.phi003:10.721	Hunc ubi miscentem longe media agmina vidit,
urn:cts:latinLit:phi0690.phi003:10.722	purpureum pennis et pactae coniugis ostro:
urn:cts:latinLit:phi0690.phi003:10.723	impastus stabula alta leo ceu saepe peragrans,
urn:cts:latinLit:phi0690.phi003:10.724	suadet enim vesana fames, si forte fugacem
urn:cts:latinLit:phi0690.phi003:10.725	conspexit capream aut surgentem in cornua cervum,
urn:cts:latinLit:phi0690.phi003:10.726	gaudet, hians immane, comasque arrexit et haeret
urn:cts:latinLit:phi0690.phi003:10.727	visceribus super accumbens, lavit inproba taeter
urn:cts:latinLit:phi0690.phi003:10.728	ora cruor,
urn:cts:latinLit:phi0690.phi003:10.729	sic ruit in densos alacer Mezentius hostis.
urn:cts:latinLit:phi0690.phi003:10.730	Sternitur infelix Acron et calcibus atram
urn:cts:latinLit:phi0690.phi003:10.731	tundit humum expirans infractaque tela cruentat.
urn:cts:latinLit:phi0690.phi003:10.732	Atque idem fugientem haud est dignatus Oroden
urn:cts:latinLit:phi0690.phi003:10.733	sternere nec iacta caecum dare cuspide volnus:
urn:cts:latinLit:phi0690.phi003:10.734	obvius adversoque occurrit seque viro vir
urn:cts:latinLit:phi0690.phi003:10.735	contulit, haud furto melior, sed fortibus armis.
urn:cts:latinLit:phi0690.phi003:10.736	Tum super abiectum posito pede nixus et hasta:
urn:cts:latinLit:phi0690.phi003:10.737	"Pars belli haud temnenda, viri, iacet altus Orodes."
urn:cts:latinLit:phi0690.phi003:10.738	Conclamant socii laetum paeana secuti.
urn:cts:latinLit:phi0690.phi003:10.739	Ille autem exspirans: "Non me, quicumque es, inulto,
urn:cts:latinLit:phi0690.phi003:10.740	victor, nec longum laetabere: te quoque fata
urn:cts:latinLit:phi0690.phi003:10.741	prospectant paria atque eadem mox arva tenebis."
urn:cts:latinLit:phi0690.phi003:10.742	Ad quae subridens mixta Mezentius ira:
urn:cts:latinLit:phi0690.phi003:10.743	"Nunc morere. Ast de me divom pater atque hominum rex
urn:cts:latinLit:phi0690.phi003:10.744	viderit." Hoc dicens eduxit corpore telum:
urn:cts:latinLit:phi0690.phi003:10.745	olli dura quies oculos et ferreus urget
urn:cts:latinLit:phi0690.phi003:10.746	somnus, in aeternam clauduntur lumina noctem.
urn:cts:latinLit:phi0690.phi003:10.747	Caedicus Alcathoum obtruncat, Sacrator Hydaspen
urn:cts:latinLit:phi0690.phi003:10.748	Partheniumque Rapo et praedurum viribus Orsen,
urn:cts:latinLit:phi0690.phi003:10.749	Messapus Croniumque Lycaoniumque Erichaeten,
urn:cts:latinLit:phi0690.phi003:10.750	illum infrenis equi lapsu tellure iacentem,
urn:cts:latinLit:phi0690.phi003:10.751	hunc peditem. Pedes et Lycius processerat Agis,
urn:cts:latinLit:phi0690.phi003:10.752	quem tamen haud expers Valerus virtutis avitae
urn:cts:latinLit:phi0690.phi003:10.753	deicit; at Thronium Salius Saliumque Nealces
urn:cts:latinLit:phi0690.phi003:10.754	insidiis, iaculo et longe fallente sagitta.
urn:cts:latinLit:phi0690.phi003:10.755	Iam gravis aequabat luctus et mutua Mavors
urn:cts:latinLit:phi0690.phi003:10.756	funera: caedebant pariter pariterque ruebant
urn:cts:latinLit:phi0690.phi003:10.757	victores victique, neque his fuga nota neque illis.
urn:cts:latinLit:phi0690.phi003:10.758	Di Iovis in tectis iram miserantur inanem
urn:cts:latinLit:phi0690.phi003:10.759	amborum et tantos mortalibus esse labores:
urn:cts:latinLit:phi0690.phi003:10.760	hinc Venus, hinc contra spectat Saturnia Iuno,
urn:cts:latinLit:phi0690.phi003:10.761	pallida Tisiphone media inter milia saevit.
urn:cts:latinLit:phi0690.phi003:10.762	At vero ingentem quatiens Mezentius hastam
urn:cts:latinLit:phi0690.phi003:10.763	turbidus ingreditur campo. Quam magnus Orion,
urn:cts:latinLit:phi0690.phi003:10.764	cum pedes incedit medii per maxima Nerei
urn:cts:latinLit:phi0690.phi003:10.765	stagna viam scindens, umero supereminet undas
urn:cts:latinLit:phi0690.phi003:10.766	aut summis referens annosam montibus ornum
urn:cts:latinLit:phi0690.phi003:10.767	ingrediturque solo et caput inter nubila condit:
urn:cts:latinLit:phi0690.phi003:10.768	talis se vastis infert Mezentius armis.
urn:cts:latinLit:phi0690.phi003:10.769	Huic contra Aeneas, speculatus in agmine longo,
urn:cts:latinLit:phi0690.phi003:10.770	obvius ire parat. Manet imperterritus ille,
urn:cts:latinLit:phi0690.phi003:10.771	hostem magnanimum opperiens, et mole sua stat;
urn:cts:latinLit:phi0690.phi003:10.772	atque oculis spatium emensus, quantum satis hastae:
urn:cts:latinLit:phi0690.phi003:10.773	"Dextra mihi deus et telum, quod missile libro,
urn:cts:latinLit:phi0690.phi003:10.774	nunc adsint! Voveo praedonis corpore raptis
urn:cts:latinLit:phi0690.phi003:10.775	indutum spoliis ipsum te, Lause, tropaeum
urn:cts:latinLit:phi0690.phi003:10.776	Aeneae." Dixit stridentemque eminus hastam
urn:cts:latinLit:phi0690.phi003:10.777	iecit; at illa volans clipeo est excussa proculque
urn:cts:latinLit:phi0690.phi003:10.778	egregium Antoren latus inter et ilia figit,
urn:cts:latinLit:phi0690.phi003:10.779	Herculis Antoren comitem, qui missus ab Argis
urn:cts:latinLit:phi0690.phi003:10.780	haeserat Euandro atque Itala consederat urbe.
urn:cts:latinLit:phi0690.phi003:10.781	Sternitur infelix alieno volnere caelumque
urn:cts:latinLit:phi0690.phi003:10.782	aspicit et dulcis moriens reminiscitur Argos
urn:cts:latinLit:phi0690.phi003:10.783	tum pius Aeneas hastam iacit: illa per orbem
urn:cts:latinLit:phi0690.phi003:10.784	aere cavum triplici, per linea terga tribusque
urn:cts:latinLit:phi0690.phi003:10.785	transit intextum tauris opus imaque sedit
urn:cts:latinLit:phi0690.phi003:10.786	inguine, sed viris haud pertulit. Ocius ensem
urn:cts:latinLit:phi0690.phi003:10.787	Aeneas, viso Tyrrheni sanguine laetus,
urn:cts:latinLit:phi0690.phi003:10.788	eripit a femine et trepidanti fervidus instat.
urn:cts:latinLit:phi0690.phi003:10.789	Ingemuit cari graviter genitoris amore,
urn:cts:latinLit:phi0690.phi003:10.790	ut vidit, Lausus, lacrimaeque per ora volutae.
urn:cts:latinLit:phi0690.phi003:10.791	Hic mortis durae casum tuaque optima facta,
urn:cts:latinLit:phi0690.phi003:10.792	siqua fidem tanto est operi latura vetustas,
urn:cts:latinLit:phi0690.phi003:10.793	non equidem nec te, iuvenis memorande, silebo.
urn:cts:latinLit:phi0690.phi003:10.794	Ille pedem referens et inutilis inque ligatus
urn:cts:latinLit:phi0690.phi003:10.795	cedebat clipeoque inimicum hastile trahebat:
urn:cts:latinLit:phi0690.phi003:10.796	prorupit iuvenis seseque immiscuit armis
urn:cts:latinLit:phi0690.phi003:10.797	iamque adsurgentis dextra plagamque ferentis
urn:cts:latinLit:phi0690.phi003:10.798	Aeneae subiit mucronem ipsumque morando
urn:cts:latinLit:phi0690.phi003:10.799	sustinuit.  Socii magno clamore sequuntur,
urn:cts:latinLit:phi0690.phi003:10.800	dum genitor nati parma protectus abiret,
urn:cts:latinLit:phi0690.phi003:10.801	telaque coniciunt proturbantque eminus hostem
urn:cts:latinLit:phi0690.phi003:10.802	missilibus. Furit Aeneas tectusque tenet se.
urn:cts:latinLit:phi0690.phi003:10.803	Ac velut effusa siquando grandine nimbi
urn:cts:latinLit:phi0690.phi003:10.804	praecipitant, omnis campis diffugit arator
urn:cts:latinLit:phi0690.phi003:10.805	omnis et agricola et tuta latet arce viator,
urn:cts:latinLit:phi0690.phi003:10.806	aut amnis ripis aut alti fornice saxi,
urn:cts:latinLit:phi0690.phi003:10.807	dum pluit in terris, ut possint sole reducto
urn:cts:latinLit:phi0690.phi003:10.808	exercere diem: sic obrutus undique telis
urn:cts:latinLit:phi0690.phi003:10.809	Aeneas nubem belli, dum detonet omnis,
urn:cts:latinLit:phi0690.phi003:10.810	sustinet et Lausum increpitat Lausoque minatur:
urn:cts:latinLit:phi0690.phi003:10.811	"Quo moriture ruis maioraque viribus audes?
urn:cts:latinLit:phi0690.phi003:10.812	Fallit te incautum pietas tua." Nec minus ille
urn:cts:latinLit:phi0690.phi003:10.813	exsultat demens; saevae iamque altius irae
urn:cts:latinLit:phi0690.phi003:10.814	Dardanio surgunt ductori, extremaque Lauso
urn:cts:latinLit:phi0690.phi003:10.815	Parcae fila legunt: validum namque exigit ensem
urn:cts:latinLit:phi0690.phi003:10.816	per medium Aeneas iuvenem totumque recondit.
urn:cts:latinLit:phi0690.phi003:10.817	Transiit et parmam mucro, levia arma minacis,
urn:cts:latinLit:phi0690.phi003:10.818	et tunicam, molli mater quam neverat auro,
urn:cts:latinLit:phi0690.phi003:10.819	implevitque sinum sanguis; tum vita per auras
urn:cts:latinLit:phi0690.phi003:10.820	concessit maesta ad manis corpusque reliquit.
urn:cts:latinLit:phi0690.phi003:10.821	At vero ut voltum vidit morientis et ora,
urn:cts:latinLit:phi0690.phi003:10.822	ora modis Anchisiades pallentia miris,
urn:cts:latinLit:phi0690.phi003:10.823	ingemuit miserans graviter dextramque tetendit,
urn:cts:latinLit:phi0690.phi003:10.824	et mentem patriae subiit pietatis imago.
urn:cts:latinLit:phi0690.phi003:10.825	"Quid tibi nunc, miserande puer, pro laudibus istis,
urn:cts:latinLit:phi0690.phi003:10.826	quid pius Aeneas tanta dabit indole dignum?
urn:cts:latinLit:phi0690.phi003:10.827	Arma, quibus laetatus, habe tua, teque parentum
urn:cts:latinLit:phi0690.phi003:10.828	manibus et cineri, siqua est ea cura, remitto.
urn:cts:latinLit:phi0690.phi003:10.829	Hoc tamen infelix miseram solabere mortem:
urn:cts:latinLit:phi0690.phi003:10.830	Aeneae magni dextra cadis." Increpat ultro
urn:cts:latinLit:phi0690.phi003:10.831	cunctantis socios et terra sublevat ipsum,
urn:cts:latinLit:phi0690.phi003:10.832	sanguine turpantem comptos de more capillos.
urn:cts:latinLit:phi0690.phi003:10.833	Interea genitor Tiberini ad fluminis undam
urn:cts:latinLit:phi0690.phi003:10.834	volnera siccabat lymphis corpusque levabat
urn:cts:latinLit:phi0690.phi003:10.835	arboris adclinis trunco. Procul aerea ramis
urn:cts:latinLit:phi0690.phi003:10.836	dependet galea et prato gravia arma quiescunt.
urn:cts:latinLit:phi0690.phi003:10.837	Stant lecti circum iuvenes: ipse aeger anhelans
urn:cts:latinLit:phi0690.phi003:10.838	colla fovet, fusus propexam in pectore barbam;
urn:cts:latinLit:phi0690.phi003:10.839	multa super Lauso rogitat multumque remittit
urn:cts:latinLit:phi0690.phi003:10.840	qui revocent maestique ferant mandata parentis.
urn:cts:latinLit:phi0690.phi003:10.841	At Lausum socii exanimem super arma ferebant
urn:cts:latinLit:phi0690.phi003:10.842	flentes, ingentem atque ingenti volnere victum.
urn:cts:latinLit:phi0690.phi003:10.843	Agnovit longe gemitum praesaga mali mens:
urn:cts:latinLit:phi0690.phi003:10.844	canitiem multo deformat pulvere et ambas
urn:cts:latinLit:phi0690.phi003:10.845	ad caelum tendit palmas et corpore inhaeret.
urn:cts:latinLit:phi0690.phi003:10.846	"Tantane me tenuit vivendi, nate, voluptas,
urn:cts:latinLit:phi0690.phi003:10.847	ut pro me hostili paterer succedere dextrae,
urn:cts:latinLit:phi0690.phi003:10.848	quem genui? Tuane haec genitor per volnera servor,
urn:cts:latinLit:phi0690.phi003:10.849	morte tua vivens? Heu, nunc misero mihi demum
urn:cts:latinLit:phi0690.phi003:10.850	exitium infelix, nunc alte volnus adactum!
urn:cts:latinLit:phi0690.phi003:10.851	Idem ego, nate, tuum maculavi crimine nomen,
urn:cts:latinLit:phi0690.phi003:10.852	pulsus ob invidiam solio sceptrisque paternis.
urn:cts:latinLit:phi0690.phi003:10.853	Debueram patriae poenas odiisque meorum:
urn:cts:latinLit:phi0690.phi003:10.854	omnis per mortis animam sontem ipse dedissem!
urn:cts:latinLit:phi0690.phi003:10.855	Nunc vivo neque adhuc homines lucemque relinquo.
urn:cts:latinLit:phi0690.phi003:10.856	Sed linquam." Simul hoc dicens attollit in aegrum
urn:cts:latinLit:phi0690.phi003:10.857	se femur et, quamvis dolor alto volnere tardet,
urn:cts:latinLit:phi0690.phi003:10.858	haud deiectus equum duci iubet. Hoc decus illi,
urn:cts:latinLit:phi0690.phi003:10.859	hoc solamen erat; bellis hoc victor abibat
urn:cts:latinLit:phi0690.phi003:10.860	omnibus. Adloquitur maerentem et talibus infit:
urn:cts:latinLit:phi0690.phi003:10.861	"Rhaebe, diu, res siqua diu mortalibus ulla est,
urn:cts:latinLit:phi0690.phi003:10.862	viximus. Aut hodie victor spolia illa cruenti
urn:cts:latinLit:phi0690.phi003:10.863	et caput Aeneae referes Lausique dolorum
urn:cts:latinLit:phi0690.phi003:10.864	ultor eris mecum aut, aperit si nulla viam vis,
urn:cts:latinLit:phi0690.phi003:10.865	occumbes pariter; neque enim, fortissime, credo,
urn:cts:latinLit:phi0690.phi003:10.866	iussa aliena pati et dominos dignabere Teucros."
urn:cts:latinLit:phi0690.phi003:10.867	Dixit et exceptus tergo consueta locavit
urn:cts:latinLit:phi0690.phi003:10.868	membra manusque ambas iaculis oneravit acutis,
urn:cts:latinLit:phi0690.phi003:10.869	aere caput fulgens cristaque hirsutus equina.
urn:cts:latinLit:phi0690.phi003:10.870	Sic cursum in medios rapidus dedit: aestuat ingens
urn:cts:latinLit:phi0690.phi003:10.871	uno in corde pudor mixtoque insania luctu,
urn:cts:latinLit:phi0690.phi003:10.872	[et furiis agitatus amor et conscia virtus.]
urn:cts:latinLit:phi0690.phi003:10.873	Atque hic Aenean magna ter voce vocavit.
urn:cts:latinLit:phi0690.phi003:10.874	Aeneas agnovit enim laetusque precatur:
urn:cts:latinLit:phi0690.phi003:10.875	"Sic pater ille deum faciat, sic altus Apollo,
urn:cts:latinLit:phi0690.phi003:10.876	incipias conferre manum."
urn:cts:latinLit:phi0690.phi003:10.877	Tantum effatus et infesta subit obvius hasta.
urn:cts:latinLit:phi0690.phi003:10.878	Ille autem: "Quid me erepto, saevissime, nato
urn:cts:latinLit:phi0690.phi003:10.879	terres? Haec via sola fuit, qua perdere posses.
urn:cts:latinLit:phi0690.phi003:10.880	Nec mortem horremus nec divom parcimus ulli.
urn:cts:latinLit:phi0690.phi003:10.881	Desine: nam venio moriturus et haec tibi porto
urn:cts:latinLit:phi0690.phi003:10.882	dona prius." Dixit telumque intorsit in hostem;
urn:cts:latinLit:phi0690.phi003:10.883	inde aliud super atque aliud figitque volatque
urn:cts:latinLit:phi0690.phi003:10.884	ingenti gyro, sed sustinet aureus umbo.
urn:cts:latinLit:phi0690.phi003:10.885	Ter circum adstantem laevos equitavit in orbes
urn:cts:latinLit:phi0690.phi003:10.886	tela manu iaciens, ter secum Trous heros
urn:cts:latinLit:phi0690.phi003:10.887	immanem aerato circumfert tegmine silvam.
urn:cts:latinLit:phi0690.phi003:10.888	Inde ubi tot traxisse moras, tot spicula taedet
urn:cts:latinLit:phi0690.phi003:10.889	vellere et urgetur pugna congressus iniqua,
urn:cts:latinLit:phi0690.phi003:10.890	multa movens animo iam tandem erumpit et inter
urn:cts:latinLit:phi0690.phi003:10.891	bellatoris equi cava tempora conicit hastam.
urn:cts:latinLit:phi0690.phi003:10.892	Tollit se arrectum quadrupes et calcibus auras
urn:cts:latinLit:phi0690.phi003:10.893	verberat effusumque equitem super ipse secutus
urn:cts:latinLit:phi0690.phi003:10.894	implicat eiectoque incumbit cernuus armo.
urn:cts:latinLit:phi0690.phi003:10.895	Clamore incendunt caelum Troesque Latinique.
urn:cts:latinLit:phi0690.phi003:10.896	Advolat Aeneas vaginaque eripit ensem
urn:cts:latinLit:phi0690.phi003:10.897	et super haec: "Ubi nunc Mezentius acer et illa
urn:cts:latinLit:phi0690.phi003:10.898	effera vis animi? "Contra Tyrrhenus, ut auras
urn:cts:latinLit:phi0690.phi003:10.899	suspiciens hausit caelum mentemque recepit:
urn:cts:latinLit:phi0690.phi003:10.900	"Hostis amare, quid increpitas mortemque minaris?
urn:cts:latinLit:phi0690.phi003:10.901	Nullum in caede nefas, nec sic ad proelia veni,
urn:cts:latinLit:phi0690.phi003:10.902	nec tecum meus haec pepigit mihi foedera Lausus.
urn:cts:latinLit:phi0690.phi003:10.903	Unum hoc per siqua est victis venia hostibus oro:
urn:cts:latinLit:phi0690.phi003:10.904	corpus humo patiare tegi. Scio acerba meorum
urn:cts:latinLit:phi0690.phi003:10.905	circumstare odia: hunc, oro, defende furorem
urn:cts:latinLit:phi0690.phi003:10.906	et me consortem nati concede sepulchro."
urn:cts:latinLit:phi0690.phi003:10.907	Haec loquitur iuguloque haud inscius accipit ensem
urn:cts:latinLit:phi0690.phi003:10.908	undantique animam diffundit in arva cruore.

urn:cts:latinLit:phi0690.phi003:11.1	Oceanum interea surgens Aurora reliquit:
urn:cts:latinLit:phi0690.phi003:11.2	Aeneas, quamquam et sociis dare tempus humandis
urn:cts:latinLit:phi0690.phi003:11.3	praecipitant curae turbataque funere mens est,
urn:cts:latinLit:phi0690.phi003:11.4	vota deum primo victor solvebat Eoo.
urn:cts:latinLit:phi0690.phi003:11.5	Ingentem quercum decisis undique ramis
urn:cts:latinLit:phi0690.phi003:11.6	constituit tumulo fulgentiaque induit arma,
urn:cts:latinLit:phi0690.phi003:11.7	Mezenti ducis exuvias, tibi, magne, tropaeum,
urn:cts:latinLit:phi0690.phi003:11.8	bellipotens: aptat rorantis sanguine cristas
urn:cts:latinLit:phi0690.phi003:11.9	telaque trunca viri et bis sex thoraca petitum
urn:cts:latinLit:phi0690.phi003:11.10	perfossumque locis clipeumque ex aere sinistrae
urn:cts:latinLit:phi0690.phi003:11.11	subligat atque ensem collo suspendit eburnum.
urn:cts:latinLit:phi0690.phi003:11.12	Tum socios, namque omnis eum stipata tegebat
urn:cts:latinLit:phi0690.phi003:11.13	turba ducum, sic incipiens hortatur ovantis:
urn:cts:latinLit:phi0690.phi003:11.14	"Maxima res effecta, viri; timor omnis abesto,
urn:cts:latinLit:phi0690.phi003:11.15	quod superest: haec sunt spolia et de rege superbo
urn:cts:latinLit:phi0690.phi003:11.16	primitiae, manibusque meis Mezentius hic est.
urn:cts:latinLit:phi0690.phi003:11.17	Nunc iter ad regem nobis murosque Latinos.
urn:cts:latinLit:phi0690.phi003:11.18	Arma parate animis et spe praesumite bellum,
urn:cts:latinLit:phi0690.phi003:11.19	nequa mora ignaros, ubi primum vellere signa
urn:cts:latinLit:phi0690.phi003:11.20	adnuerint superi pubemque educere castris,
urn:cts:latinLit:phi0690.phi003:11.21	impediat segnisve metu sententia tardet.
urn:cts:latinLit:phi0690.phi003:11.22	Interea socios inhumataque corpora terrae
urn:cts:latinLit:phi0690.phi003:11.23	mandemus, qui solus honos Acheronte sub imo est.
urn:cts:latinLit:phi0690.phi003:11.24	Ite," ait, "egregias animas, quae sanguine nobis
urn:cts:latinLit:phi0690.phi003:11.25	hanc patriam peperere suo, decorate supremis
urn:cts:latinLit:phi0690.phi003:11.26	muneribus, maestamque Evandri primus ad urbem
urn:cts:latinLit:phi0690.phi003:11.27	mittatur Pallas, quem non virtutis egentem
urn:cts:latinLit:phi0690.phi003:11.28	abstulit atra dies et funere mersit acerbo."
urn:cts:latinLit:phi0690.phi003:11.29	Sic ait inlacrimans recipitque ad limina gressum,
urn:cts:latinLit:phi0690.phi003:11.30	corpus ubi exanimi positum Pallantis Acoetes
urn:cts:latinLit:phi0690.phi003:11.31	servabat senior, qui Parrhasio Evandro
urn:cts:latinLit:phi0690.phi003:11.32	armiger ante fuit, sed non felicibus aeque
urn:cts:latinLit:phi0690.phi003:11.33	tum comes auspiciis caro datus ibat alumno.
urn:cts:latinLit:phi0690.phi003:11.34	Circum omnis famulumque manus Troianaque turba
urn:cts:latinLit:phi0690.phi003:11.35	et maestum Iliades crinem de more solutae.
urn:cts:latinLit:phi0690.phi003:11.36	Ut vero Aeneas foribus sese intulit altis,
urn:cts:latinLit:phi0690.phi003:11.37	ingentem gemitum tunsis ad sidera tollunt
urn:cts:latinLit:phi0690.phi003:11.38	pectoribus, maestoque immugit regia luctu.
urn:cts:latinLit:phi0690.phi003:11.39	Ipse caput nivei fultum Pallantis et ora
urn:cts:latinLit:phi0690.phi003:11.40	ut vidit levique patens in pectore vulnus
urn:cts:latinLit:phi0690.phi003:11.41	cuspidis Ausoniae, lacrimis ita fatur obortis.
urn:cts:latinLit:phi0690.phi003:11.42	"Tene," inquit, "miserande puer, cum laeta veniret,
urn:cts:latinLit:phi0690.phi003:11.43	invidit Fortuna mihi, ne regna videres
urn:cts:latinLit:phi0690.phi003:11.44	nostra neque ad sedes victor veherere paternas?
urn:cts:latinLit:phi0690.phi003:11.45	Non haec Evandro de te promissa parenti
urn:cts:latinLit:phi0690.phi003:11.46	discedens dederam, cum me complexus euntem
urn:cts:latinLit:phi0690.phi003:11.47	mitteret in magnum imperium metuensque moneret
urn:cts:latinLit:phi0690.phi003:11.48	acris esse viros, cum dura proelia gente.
urn:cts:latinLit:phi0690.phi003:11.49	Et nunc ille quidem spe multum captus inani
urn:cts:latinLit:phi0690.phi003:11.50	fors et vota facit cumulatque altaria donis:
urn:cts:latinLit:phi0690.phi003:11.51	nos iuvenem exanimum et nil iam caelestibus ullis
urn:cts:latinLit:phi0690.phi003:11.52	debentem vano maesti comitamur honore.
urn:cts:latinLit:phi0690.phi003:11.53	Infelix, nati funus crudele videbis!
urn:cts:latinLit:phi0690.phi003:11.54	Hi nostri reditus expectatique triumphi!
urn:cts:latinLit:phi0690.phi003:11.55	Haec mea magna fides! At non, Evandre, pudendis
urn:cts:latinLit:phi0690.phi003:11.56	vulneribus pulsum adspicies nec sospite dirum
urn:cts:latinLit:phi0690.phi003:11.57	optabis nato funus pater. Ei mihi, quantum
urn:cts:latinLit:phi0690.phi003:11.58	praesidium Ausonia et quantum tu perdis, Iule!"
urn:cts:latinLit:phi0690.phi003:11.59	Haec ubi deflevit, tolli miserabile corpus
urn:cts:latinLit:phi0690.phi003:11.60	imperat et toto lectos ex agmine mittit
urn:cts:latinLit:phi0690.phi003:11.61	mille viros, qui supremum comitentur honorem
urn:cts:latinLit:phi0690.phi003:11.62	intersintque patris lacrimis, solacia luctus
urn:cts:latinLit:phi0690.phi003:11.63	exigua ingentis, misero sed debita patri.
urn:cts:latinLit:phi0690.phi003:11.64	Haud segnes alii crates et molle feretrum
urn:cts:latinLit:phi0690.phi003:11.65	arbuteis texunt virgis et vimine querno
urn:cts:latinLit:phi0690.phi003:11.66	exstructosque toros obtentu frondis inumbrant.
urn:cts:latinLit:phi0690.phi003:11.67	Hic iuvenem agresti sublimem stramine ponunt,
urn:cts:latinLit:phi0690.phi003:11.68	qualem virgineo demessum pollice florem
urn:cts:latinLit:phi0690.phi003:11.69	seu mollis violae seu languentis hyacinthi,
urn:cts:latinLit:phi0690.phi003:11.70	cui neque fulgor adhuc necdum sua forma recessit:
urn:cts:latinLit:phi0690.phi003:11.71	non iam mater alit tellus viresque ministrat.
urn:cts:latinLit:phi0690.phi003:11.72	Tum geminas vestes auroque ostroque rigentis
urn:cts:latinLit:phi0690.phi003:11.73	extulit Aeneas, quas illi laeta laborum
urn:cts:latinLit:phi0690.phi003:11.74	ipsa suis quondam manibus Sidonia Dido
urn:cts:latinLit:phi0690.phi003:11.75	fecerat et tenui telas discreverat auro.
urn:cts:latinLit:phi0690.phi003:11.76	Harum unam iuveni supremum maestus honorem
urn:cts:latinLit:phi0690.phi003:11.77	induit arsurasque comas obnubit amictu,
urn:cts:latinLit:phi0690.phi003:11.78	multaque praeterea Laurentis praemia pugnae
urn:cts:latinLit:phi0690.phi003:11.79	aggerat et longo praedam iubet ordine duci.
urn:cts:latinLit:phi0690.phi003:11.80	Addit equos et tela, quibus spoliaverat hostem.
urn:cts:latinLit:phi0690.phi003:11.81	Vinxerat et post terga manus, quos mitteret umbris
urn:cts:latinLit:phi0690.phi003:11.82	inferias, caeso sparsuros sanguine flammas,
urn:cts:latinLit:phi0690.phi003:11.83	indutosque iubet truncos hostilibus armis
urn:cts:latinLit:phi0690.phi003:11.84	ipsos ferre duces inimicaque nomina figi.
urn:cts:latinLit:phi0690.phi003:11.85	Ducitur infelix aevo confectus Acoetes:
urn:cts:latinLit:phi0690.phi003:11.86	pectora nunc foedans pugnis, nunc unguibus ora
urn:cts:latinLit:phi0690.phi003:11.87	sternitur et toto proiectus corpore terrae.~.~.
urn:cts:latinLit:phi0690.phi003:11.88	Ducunt et Rutulo perfusos sanguine currus.
urn:cts:latinLit:phi0690.phi003:11.89	Post bellator equus positis insignibus Aethon
urn:cts:latinLit:phi0690.phi003:11.90	it lacrimans guttisque umectat grandibus ora.
urn:cts:latinLit:phi0690.phi003:11.91	Hastam alii galeamque ferunt, nam cetera Turnus
urn:cts:latinLit:phi0690.phi003:11.92	victor habet. Tum maesta phalanx Teucrique sequuntur
urn:cts:latinLit:phi0690.phi003:11.93	Tyrrhenique omnes et versis Arcades armis.
urn:cts:latinLit:phi0690.phi003:11.94	Postquam omnis longe comitum praecesserat ordo,
urn:cts:latinLit:phi0690.phi003:11.95	substitit Aeneas gemituque haec addidit alto:
urn:cts:latinLit:phi0690.phi003:11.96	"Nos alias hinc ad lacrimas eadem horrida belli
urn:cts:latinLit:phi0690.phi003:11.97	fata vocant: salve aeternum mihi, maxime Palla,
urn:cts:latinLit:phi0690.phi003:11.98	aeternumque vale." Nec plura effatus ad altos
urn:cts:latinLit:phi0690.phi003:11.99	tendebat muros gressumque in castra ferebat.
urn:cts:latinLit:phi0690.phi003:11.100	Iamque oratores aderant ex urbe Latina,
urn:cts:latinLit:phi0690.phi003:11.101	velati ramis oleae veniamque rogantes:
urn:cts:latinLit:phi0690.phi003:11.102	corpora, per campos ferro quae fusa iacebant,
urn:cts:latinLit:phi0690.phi003:11.103	redderet ac tumulo sineret succedere terrae;
urn:cts:latinLit:phi0690.phi003:11.104	nullum cum victis certamen et aethere cassis;
urn:cts:latinLit:phi0690.phi003:11.105	parceret hospitibus quondam socerisque vocatis.
urn:cts:latinLit:phi0690.phi003:11.106	Quos bonus Aeneas haud aspernanda precantis
urn:cts:latinLit:phi0690.phi003:11.107	prosequitur venia et verbis haec insuper addit:
urn:cts:latinLit:phi0690.phi003:11.108	"Quaenam vos tanto fortuna indigna, Latini,
urn:cts:latinLit:phi0690.phi003:11.109	implicuit bello, qui nos fugiatis amicos?
urn:cts:latinLit:phi0690.phi003:11.110	Pacem me exanimis et Martis sorte peremptis
urn:cts:latinLit:phi0690.phi003:11.111	oratis? Equidem et vivis concedere vellem.
urn:cts:latinLit:phi0690.phi003:11.112	Nec veni, nisi fata locum sedemque dedissent,
urn:cts:latinLit:phi0690.phi003:11.113	nec bellum cum gente gero: rex nostra reliquit
urn:cts:latinLit:phi0690.phi003:11.114	hospitia et Turni potius se credidit armis.
urn:cts:latinLit:phi0690.phi003:11.115	Aequius huic Turnum fuerat se opponere morti.
urn:cts:latinLit:phi0690.phi003:11.116	Si bellum finire manu, si pellere Teucros
urn:cts:latinLit:phi0690.phi003:11.117	apparat, his mecum decuit concurrere telis:
urn:cts:latinLit:phi0690.phi003:11.118	vixet, cui vitam deus aut sua dextra dedisset.
urn:cts:latinLit:phi0690.phi003:11.119	Nunc ite et miseris supponite civibus ignem."
urn:cts:latinLit:phi0690.phi003:11.120	Dixerat Aeneas. Illi obstipuere silentes
urn:cts:latinLit:phi0690.phi003:11.121	conversique oculos inter se atque ora tenebant.
urn:cts:latinLit:phi0690.phi003:11.122	Tum senior semperque odiis et crimine Drances
urn:cts:latinLit:phi0690.phi003:11.123	infensus iuveni Turno sic ore vicissim
urn:cts:latinLit:phi0690.phi003:11.124	orsa refert: "O fama ingens, ingentior armis
urn:cts:latinLit:phi0690.phi003:11.125	vir Troiane, quibus caelo te laudibus aequem?
urn:cts:latinLit:phi0690.phi003:11.126	Iustitiaene prius mirer belline laborum?
urn:cts:latinLit:phi0690.phi003:11.127	Nos vero haec patriam grati referemus ad urbem
urn:cts:latinLit:phi0690.phi003:11.128	et te, siqua viam dederit fortuna, Latino
urn:cts:latinLit:phi0690.phi003:11.129	iungemus regi: quaerat sibi foedera Turnus.
urn:cts:latinLit:phi0690.phi003:11.130	Quin et fatalis murorum attollere moles
urn:cts:latinLit:phi0690.phi003:11.131	saxaque subvectare umeris Troiana iuvabit."
urn:cts:latinLit:phi0690.phi003:11.132	Dixerat haec, unoque omnes eadem ore fremebant.
urn:cts:latinLit:phi0690.phi003:11.133	Bis senos pepigere dies et pace sequestra
urn:cts:latinLit:phi0690.phi003:11.134	per silvas Teucri mixtique inpune Latini
urn:cts:latinLit:phi0690.phi003:11.135	erravere iugis.  Ferro sonat alta bipenni
urn:cts:latinLit:phi0690.phi003:11.136	fraxinus, evertunt actas ad sidera pinus,
urn:cts:latinLit:phi0690.phi003:11.137	robora nec cuneis et olentem scindere cedrum
urn:cts:latinLit:phi0690.phi003:11.138	nec plaustris cessant vectare gementibus ornos.
urn:cts:latinLit:phi0690.phi003:11.139	Et iam Fama volans, tanti praenuntia luctus,
urn:cts:latinLit:phi0690.phi003:11.140	Evandrum Evandrique domos et moenia replet,
urn:cts:latinLit:phi0690.phi003:11.141	quae modo victorem Latio Pallanta ferebat.
urn:cts:latinLit:phi0690.phi003:11.142	Arcades ad portas ruere et de more vetusto
urn:cts:latinLit:phi0690.phi003:11.143	funereas rapuere faces; lucet via longo
urn:cts:latinLit:phi0690.phi003:11.144	ordine flammarum et late discriminat agros.
urn:cts:latinLit:phi0690.phi003:11.145	Contra turba Phrygum veniens plangentia iungit
urn:cts:latinLit:phi0690.phi003:11.146	agmina. Quae postquam matres succedere tectis
urn:cts:latinLit:phi0690.phi003:11.147	viderunt, maestam incendunt clamoribus urbem.
urn:cts:latinLit:phi0690.phi003:11.148	At non Evandrum potis est vis ulla tenere,
urn:cts:latinLit:phi0690.phi003:11.149	sed venit in medios. Feretro Pallanta reposto
urn:cts:latinLit:phi0690.phi003:11.150	procubuit super atque haeret lacrimansque gemensque,
urn:cts:latinLit:phi0690.phi003:11.151	et via vix tandem vocis laxata dolore est.
urn:cts:latinLit:phi0690.phi003:11.152	"Non haec, O Palla, dederas promissa parenti,
urn:cts:latinLit:phi0690.phi003:11.153	cautius ut saevo velles te credere Marti;
urn:cts:latinLit:phi0690.phi003:11.154	haud ignarus eram, quantum nova gloria in armis
urn:cts:latinLit:phi0690.phi003:11.155	et praedulce decus primo certamine posset.
urn:cts:latinLit:phi0690.phi003:11.156	Primitiae iuvenis miserae bellique propinqui
urn:cts:latinLit:phi0690.phi003:11.157	dura rudimenta et nulli exaudita deorum
urn:cts:latinLit:phi0690.phi003:11.158	vota precesque meae! Tuque, O sanctissima coniunx,
urn:cts:latinLit:phi0690.phi003:11.159	felix morte tua neque in hunc servata dolorem!
urn:cts:latinLit:phi0690.phi003:11.160	Contra ego vivendo vici mea fata, superstes
urn:cts:latinLit:phi0690.phi003:11.161	restarem ut genitor. Troum socia arma secutum
urn:cts:latinLit:phi0690.phi003:11.162	obruerent Rutuli telis! Animam ipse dedissem
urn:cts:latinLit:phi0690.phi003:11.163	atque haec pompa domum me, non Pallanta, referret,
urn:cts:latinLit:phi0690.phi003:11.164	nec vos arguerim, Teucri, nec foedera nec quas
urn:cts:latinLit:phi0690.phi003:11.165	iunximus hospitio dextras: sors ista senectae
urn:cts:latinLit:phi0690.phi003:11.166	debita erat nostrae. Quod si immatura manebat
urn:cts:latinLit:phi0690.phi003:11.167	mors natum, caesis Volscorum milibus ante
urn:cts:latinLit:phi0690.phi003:11.168	ducentem in Latium Teucros cecidisse iuvabit.
urn:cts:latinLit:phi0690.phi003:11.169	Quin ego non alio digner te funere, Palla,
urn:cts:latinLit:phi0690.phi003:11.170	quam pius Aeneas [et quam magni Phryges et quam
urn:cts:latinLit:phi0690.phi003:11.171	Tyrrhenique duces, Tyrrhenum exercitus omnis.]
urn:cts:latinLit:phi0690.phi003:11.172	Magna tropaea ferunt, quos dat tua dextera Leto:
urn:cts:latinLit:phi0690.phi003:11.173	tu quoque nunc stares immanis truncus in armis,
urn:cts:latinLit:phi0690.phi003:11.174	esset par aetas et idem si robur ab annis,
urn:cts:latinLit:phi0690.phi003:11.175	Turne. Sed infelix Teucros quid demoror armis?
urn:cts:latinLit:phi0690.phi003:11.176	Vadite et haec memores regi mandata referte:
urn:cts:latinLit:phi0690.phi003:11.177	quod vitam moror invisam Pallante perempto,
urn:cts:latinLit:phi0690.phi003:11.178	dextera causa tua est, Turnum natoque patrique
urn:cts:latinLit:phi0690.phi003:11.179	quam debere vides. Meritis vacat hic tibi solus
urn:cts:latinLit:phi0690.phi003:11.180	fortunaeque locus. Non vitae gaudia quaero,
urn:cts:latinLit:phi0690.phi003:11.181	nec fas, sed nato Manis perferre sub imos."
urn:cts:latinLit:phi0690.phi003:11.182	Aurora interea miseris mortalibus almam
urn:cts:latinLit:phi0690.phi003:11.183	extulerat lucem, referens opera atque labores:
urn:cts:latinLit:phi0690.phi003:11.184	iam pater Aeneas, iam curvo in litore Tarchon
urn:cts:latinLit:phi0690.phi003:11.185	constituere pyras. Huc corpora quisque suorum
urn:cts:latinLit:phi0690.phi003:11.186	more tulere patrum, subiectisque ignibus atris
urn:cts:latinLit:phi0690.phi003:11.187	conditur in tenebras altum caligine caelum.
urn:cts:latinLit:phi0690.phi003:11.188	Ter circum accensos cincti fulgentibus armis
urn:cts:latinLit:phi0690.phi003:11.189	decurrere rogos, ter maestum funeris ignem
urn:cts:latinLit:phi0690.phi003:11.190	lustravere in equis ululatusque ore dedere;
urn:cts:latinLit:phi0690.phi003:11.191	spargitur et tellus lacrimis, sparguntur et arma:
urn:cts:latinLit:phi0690.phi003:11.192	it caelo clamorque virum clangorque tubarum.
urn:cts:latinLit:phi0690.phi003:11.193	Hic alii spolia occisis derepta Latinis
urn:cts:latinLit:phi0690.phi003:11.194	coniciunt igni, galeas ensesque decoros
urn:cts:latinLit:phi0690.phi003:11.195	frenaque ferventisque rotas; pars munera nota,
urn:cts:latinLit:phi0690.phi003:11.196	ipsorum clipeos et non felicia tela.
urn:cts:latinLit:phi0690.phi003:11.197	Multa boum circa mactantur corpora Morti,
urn:cts:latinLit:phi0690.phi003:11.198	saetigerosque sues raptasque ex omnibus agris
urn:cts:latinLit:phi0690.phi003:11.199	in flammam iugulant pecudes. Tum litore toto
urn:cts:latinLit:phi0690.phi003:11.200	ardentis spectant socios semustaque servant
urn:cts:latinLit:phi0690.phi003:11.201	busta neque avelli possunt, nox umida donec
urn:cts:latinLit:phi0690.phi003:11.202	invertit caelum stellis ardentibus aptum.
urn:cts:latinLit:phi0690.phi003:11.203	Nec minus et miseri diversa in parte Latini
urn:cts:latinLit:phi0690.phi003:11.204	innumeras struxere pyras, et corpora partim
urn:cts:latinLit:phi0690.phi003:11.205	multa virum terrae infodiunt avectaque partim
urn:cts:latinLit:phi0690.phi003:11.206	finitimos tollunt in agros urbique remittunt,
urn:cts:latinLit:phi0690.phi003:11.207	cetera confusaeque ingentem caedis acervum
urn:cts:latinLit:phi0690.phi003:11.208	nec numero nec honore cremant: tunc undique vasti
urn:cts:latinLit:phi0690.phi003:11.209	certatim crebris conlucent ignibus agri.
urn:cts:latinLit:phi0690.phi003:11.210	Tertia lux gelidam caelo dimoverat umbram:
urn:cts:latinLit:phi0690.phi003:11.211	maerentes altum cinerem et confusa ruebant
urn:cts:latinLit:phi0690.phi003:11.212	ossa focis tepidoque onerabant aggere terrae.
urn:cts:latinLit:phi0690.phi003:11.213	Iam vero in tectis, praedivitis urbe Latini,
urn:cts:latinLit:phi0690.phi003:11.214	praecipuus fragor et longi pars maxima luctus.
urn:cts:latinLit:phi0690.phi003:11.215	Hic matres miseraeque nurus, hic cara sororum
urn:cts:latinLit:phi0690.phi003:11.216	pectora maerentum puerique parentibus orbi
urn:cts:latinLit:phi0690.phi003:11.217	dirum exsecrantur bellum Turnique hymenaeos:
urn:cts:latinLit:phi0690.phi003:11.218	ipsum armis ipsumque iubent decernere ferro,
urn:cts:latinLit:phi0690.phi003:11.219	qui regnum Italiae et primos sibi poscat honores.
urn:cts:latinLit:phi0690.phi003:11.220	ingravat haec saevus Drances solumque vocari
urn:cts:latinLit:phi0690.phi003:11.221	testatur, solum posci in certamina Turnum.
urn:cts:latinLit:phi0690.phi003:11.222	Multa simul contra variis sententia dictis
urn:cts:latinLit:phi0690.phi003:11.223	pro Turno, et magnum reginae nomen obumbrat,
urn:cts:latinLit:phi0690.phi003:11.224	multa virum meritis sustentat fama tropaeis.
urn:cts:latinLit:phi0690.phi003:11.225	Hos inter motus, medio in flagrante tumultu,
urn:cts:latinLit:phi0690.phi003:11.226	ecce super maesti magna Diomedis ab urbe
urn:cts:latinLit:phi0690.phi003:11.227	legati responsa ferunt: nihil omnibus actum
urn:cts:latinLit:phi0690.phi003:11.228	tantorum impensis operum, nil dona neque aurum
urn:cts:latinLit:phi0690.phi003:11.229	nec magnas valuisse preces, alia arma Latinis
urn:cts:latinLit:phi0690.phi003:11.230	quaerenda aut pacem Troiano ab rege petendum.
urn:cts:latinLit:phi0690.phi003:11.231	Deficit ingenti luctu rex ipse Latinus.
urn:cts:latinLit:phi0690.phi003:11.232	Fatalem Aenean manifesto numine ferri
urn:cts:latinLit:phi0690.phi003:11.233	admonet ira deum tumulique ante ora recentes.
urn:cts:latinLit:phi0690.phi003:11.234	Ergo concilium magnum primosque suorum
urn:cts:latinLit:phi0690.phi003:11.235	imperio accitos alta intra limina cogit.
urn:cts:latinLit:phi0690.phi003:11.236	olli convenere fluuntque ad regia plenis
urn:cts:latinLit:phi0690.phi003:11.237	tecta viis. Sedet in mediis et maximus aevo
urn:cts:latinLit:phi0690.phi003:11.238	et primus sceptris haud laeta fronte Latinus.
urn:cts:latinLit:phi0690.phi003:11.239	Atque hic legatos Aetola ex urbe remissos,
urn:cts:latinLit:phi0690.phi003:11.240	quae referant, fari iubet et responsa reposcit
urn:cts:latinLit:phi0690.phi003:11.241	ordine cuncta suo. Tum facta silentia linguis,
urn:cts:latinLit:phi0690.phi003:11.242	et Venulus dicto parens ita farier infit:
urn:cts:latinLit:phi0690.phi003:11.243	"Vidimus, o cives, Diomedem Argivaque castra
urn:cts:latinLit:phi0690.phi003:11.244	atque iter emensi casus superavimus omnis
urn:cts:latinLit:phi0690.phi003:11.245	contigimusque manum, qua concidit Ilia tellus.
urn:cts:latinLit:phi0690.phi003:11.246	Ille urbem Argyripam patriae cognomine gentis
urn:cts:latinLit:phi0690.phi003:11.247	victor Gargani condebat Iapygis agris.
urn:cts:latinLit:phi0690.phi003:11.248	Postquam introgressi et coram data copia fandi,
urn:cts:latinLit:phi0690.phi003:11.249	munera praeferimus, nomen patriamque docemus,
urn:cts:latinLit:phi0690.phi003:11.250	qui bellum intulerint, quae causa attraxerit Arpos.
urn:cts:latinLit:phi0690.phi003:11.251	Auditis ille haec placido sic reddidit ore:
urn:cts:latinLit:phi0690.phi003:11.252	"O fortunatae gentes, Saturnia regna,
urn:cts:latinLit:phi0690.phi003:11.253	antiqui Ausonii, quae vos fortuna quietos
urn:cts:latinLit:phi0690.phi003:11.254	sollicitat suadetque ignota lacessere bella?
urn:cts:latinLit:phi0690.phi003:11.255	Quicumque Iliacos ferro violavimus agros,
urn:cts:latinLit:phi0690.phi003:11.256	mitto ea, quae muris bellando exhausta sub altis,
urn:cts:latinLit:phi0690.phi003:11.257	quos Simois premat ille viros, infanda per orbem
urn:cts:latinLit:phi0690.phi003:11.258	supplicia et scelerum poenas expendimus omnes,
urn:cts:latinLit:phi0690.phi003:11.259	vel Priamo miseranda manus: scit triste Minervae
urn:cts:latinLit:phi0690.phi003:11.260	sidus et Euboicae cautes ultorque Caphareus.
urn:cts:latinLit:phi0690.phi003:11.261	Militia ex illa diversum ad litus abacti
urn:cts:latinLit:phi0690.phi003:11.262	Atrides Protei Menelaus adusque columnas
urn:cts:latinLit:phi0690.phi003:11.263	exsulat, Aetnaeos vidit Cyclopas Ulixes.
urn:cts:latinLit:phi0690.phi003:11.264	Regna Neoptolemi referam versosque penates
urn:cts:latinLit:phi0690.phi003:11.265	Idomenei? Libycone habitantis litore Locros?
urn:cts:latinLit:phi0690.phi003:11.266	Ipse Mycenaeus magnorum ductor Achivom
urn:cts:latinLit:phi0690.phi003:11.267	coniugis infandae prima inter limina dextra
urn:cts:latinLit:phi0690.phi003:11.268	oppetiit: devictam Asiam subsedit adulter.
urn:cts:latinLit:phi0690.phi003:11.269	Invidisse deos, patriis ut redditus aris
urn:cts:latinLit:phi0690.phi003:11.270	coniugium optatum et pulchram Calydona viderem?
urn:cts:latinLit:phi0690.phi003:11.271	Nunc etiam horribili visu portenta sequuntur,
urn:cts:latinLit:phi0690.phi003:11.272	et socii amissi petierunt aethera pennis
urn:cts:latinLit:phi0690.phi003:11.273	fluminibusque vagantur aves, heu dira meorum
urn:cts:latinLit:phi0690.phi003:11.274	supplicia, et scopulos lacrimosis vocibus implent.
urn:cts:latinLit:phi0690.phi003:11.275	Haec adeo ex illo mihi iam speranda fuerunt
urn:cts:latinLit:phi0690.phi003:11.276	tempore, cum ferro caelestia corpora demens
urn:cts:latinLit:phi0690.phi003:11.277	adpetii et Veneris violavi volnere dextram.
urn:cts:latinLit:phi0690.phi003:11.278	Ne vero, ne me ad talis impellite pugnas:
urn:cts:latinLit:phi0690.phi003:11.279	nec mihi cum Teucris ullum post eruta bellum
urn:cts:latinLit:phi0690.phi003:11.280	Pergama, nec veterum memini laetorve malorum.
urn:cts:latinLit:phi0690.phi003:11.281	Munera, quae patriis ad me portatis ab oris,
urn:cts:latinLit:phi0690.phi003:11.282	vertite ad Aenean. Stetimus tela aspera contra
urn:cts:latinLit:phi0690.phi003:11.283	contulimusque manus: experto credite, quantus
urn:cts:latinLit:phi0690.phi003:11.284	in clipeum adsurgat, quo turbine torqueat hastam.
urn:cts:latinLit:phi0690.phi003:11.285	Si duo praeterea talis Idaea tulisset
urn:cts:latinLit:phi0690.phi003:11.286	terra viros, ultro Inachias venisset ad urbes
urn:cts:latinLit:phi0690.phi003:11.287	Dardanus, et versis lugeret Graecia fatis.
urn:cts:latinLit:phi0690.phi003:11.288	Quidquid apud durae cessatum est moenia Troiae,
urn:cts:latinLit:phi0690.phi003:11.289	Hectoris Aeneaeque manu victoria Graium
urn:cts:latinLit:phi0690.phi003:11.290	haesit et in decimum vestigia rettulit annum.
urn:cts:latinLit:phi0690.phi003:11.291	Ambo animis, ambo insignes praestantibus armis
urn:cts:latinLit:phi0690.phi003:11.292	hic pietate prior. Coeant in foedera dextrae,
urn:cts:latinLit:phi0690.phi003:11.293	qua datur; ast armis concurrant arma cavete."
urn:cts:latinLit:phi0690.phi003:11.294	Et responsa simul quae sint, rex optime, regis
urn:cts:latinLit:phi0690.phi003:11.295	audisti et quae sit magno sententia bello."
urn:cts:latinLit:phi0690.phi003:11.296	Vix ea legati, variusque per ora cucurrit
urn:cts:latinLit:phi0690.phi003:11.297	Ausonidum turbata fremor: ceu saxa morantur
urn:cts:latinLit:phi0690.phi003:11.298	cum rapidos amnis, fit clauso gurgite murmur
urn:cts:latinLit:phi0690.phi003:11.299	vicinaeque fremunt ripae crepitantibus undis.
urn:cts:latinLit:phi0690.phi003:11.300	Ut primum placati animi et trepida ora quierunt,
urn:cts:latinLit:phi0690.phi003:11.301	praefatus divos solio rex infit ab alto:
urn:cts:latinLit:phi0690.phi003:11.302	"Ante equidem summa de re statuisse, Latini,
urn:cts:latinLit:phi0690.phi003:11.303	et vellem et fuerat melius, non tempore tali
urn:cts:latinLit:phi0690.phi003:11.304	cogere concilium. cum muros adsidet hostis.
urn:cts:latinLit:phi0690.phi003:11.305	Bellum importunum, cives, cum gente deorum
urn:cts:latinLit:phi0690.phi003:11.306	invictisque viris gerimus, quos nulla fatigant
urn:cts:latinLit:phi0690.phi003:11.307	proelia: nec victi possunt absistere ferro.
urn:cts:latinLit:phi0690.phi003:11.308	Spem siquam adscitis Aetolum habuistis in armis,
urn:cts:latinLit:phi0690.phi003:11.309	ponite. Spes sibi quisque, sed haec quam angusta videtis;
urn:cts:latinLit:phi0690.phi003:11.310	cetera qua rerum iaceant perculsa ruina,
urn:cts:latinLit:phi0690.phi003:11.311	ante oculos interque manus sunt omnia vestras.
urn:cts:latinLit:phi0690.phi003:11.312	Nec quemquam incuso: potuit quae plurima virtus
urn:cts:latinLit:phi0690.phi003:11.313	esse, fuit; toto certatum est corpore regni.
urn:cts:latinLit:phi0690.phi003:11.314	Nunc adeo quae sit dubiae sententia menti
urn:cts:latinLit:phi0690.phi003:11.315	expediam et paucis, animos adhibete, docebo.
urn:cts:latinLit:phi0690.phi003:11.316	Est antiquus ager Tusco mihi proximus amni,
urn:cts:latinLit:phi0690.phi003:11.317	longus in occasum, finis super usque Sicanos;
urn:cts:latinLit:phi0690.phi003:11.318	Aurunci Rutulique serunt et vomere duros
urn:cts:latinLit:phi0690.phi003:11.319	exercent colles atque horum asperrima pascunt.
urn:cts:latinLit:phi0690.phi003:11.320	Haec omnis regio et celsi plaga pinea montis
urn:cts:latinLit:phi0690.phi003:11.321	cedat amicitiae Teucrorum, et foederis aequas
urn:cts:latinLit:phi0690.phi003:11.322	dicamus leges sociosque in regna vocemus.
urn:cts:latinLit:phi0690.phi003:11.323	Considant, si tantus amor, et moenia condant.
urn:cts:latinLit:phi0690.phi003:11.324	Sin alios finis aliamque capessere gentem
urn:cts:latinLit:phi0690.phi003:11.325	est animus possuntque solo decedere nostro:
urn:cts:latinLit:phi0690.phi003:11.326	bis denas Italo texamus robore navis
urn:cts:latinLit:phi0690.phi003:11.327	seu pluris complere valent, iacet omnis ad undam
urn:cts:latinLit:phi0690.phi003:11.328	materies, ipsi numerumque modumque carinis
urn:cts:latinLit:phi0690.phi003:11.329	praecipiant, nos aera manus navalia demus.
urn:cts:latinLit:phi0690.phi003:11.330	Praeterea qui dicta ferant et foedera firment
urn:cts:latinLit:phi0690.phi003:11.331	centum oratores prima de gente Latinos
urn:cts:latinLit:phi0690.phi003:11.332	ire placet pacisque manu praetendere ramos,
urn:cts:latinLit:phi0690.phi003:11.333	munera portantis aurique eborisque talenta
urn:cts:latinLit:phi0690.phi003:11.334	et sellam regni trabeamque insignia nostri.
urn:cts:latinLit:phi0690.phi003:11.335	Consulite in medium et rebus succurrite fessis."
urn:cts:latinLit:phi0690.phi003:11.336	Tum Drances idem infensus, quem gloria Turni
urn:cts:latinLit:phi0690.phi003:11.337	obliqua invidia stimulisque agitabat amaris,
urn:cts:latinLit:phi0690.phi003:11.338	largus opum et lingua melior, sed frigida bello
urn:cts:latinLit:phi0690.phi003:11.339	dextera, consiliis habitus non futilis auctor,
urn:cts:latinLit:phi0690.phi003:11.340	seditione potens (genus huic materna superbum
urn:cts:latinLit:phi0690.phi003:11.341	nobilitas dabat, incertum de patre ferebat),
urn:cts:latinLit:phi0690.phi003:11.342	surgit et his onerat dictis atque aggerat iras:
urn:cts:latinLit:phi0690.phi003:11.343	"Rem nulli obscuram nostrae nec vocis egentem
urn:cts:latinLit:phi0690.phi003:11.344	consulis, O bone rex: cuncti se scire fatentur,
urn:cts:latinLit:phi0690.phi003:11.345	quid fortuna ferat populi, sed dicere mussant.
urn:cts:latinLit:phi0690.phi003:11.346	Det libertatem fandi flatusque remittat
urn:cts:latinLit:phi0690.phi003:11.347	cuius ob auspicium infaustum moresque sinistros
urn:cts:latinLit:phi0690.phi003:11.348	(dicam equidem, licet arma mihi mortemque minetur)
urn:cts:latinLit:phi0690.phi003:11.349	lumina tot cecidisse ducum totamque videmus
urn:cts:latinLit:phi0690.phi003:11.350	consedisse urbem luctu, dum Troia temptat
urn:cts:latinLit:phi0690.phi003:11.351	castra fugae fidens et caelum territat armis.
urn:cts:latinLit:phi0690.phi003:11.352	Unum etiam donis istis, quae plurima mitti
urn:cts:latinLit:phi0690.phi003:11.353	Dardanidis dicique iubes, unum, optime regum,
urn:cts:latinLit:phi0690.phi003:11.354	adicias nec te ullius violentia vincat,
urn:cts:latinLit:phi0690.phi003:11.355	quin natam egregio genero dignisque hymenaeis
urn:cts:latinLit:phi0690.phi003:11.356	des, pater, et pacem hanc aeterno foedere iungas.
urn:cts:latinLit:phi0690.phi003:11.357	Quod si tantus habet mentes et pectora terror,
urn:cts:latinLit:phi0690.phi003:11.358	ipsum obtestemur veniamque oremus ab ipso:
urn:cts:latinLit:phi0690.phi003:11.359	cedat, ius proprium regi patriaeque remittat.
urn:cts:latinLit:phi0690.phi003:11.360	Quid miseros totiens in aperta pericula cives
urn:cts:latinLit:phi0690.phi003:11.361	proicis, O Latio caput horum et causa malorum?
urn:cts:latinLit:phi0690.phi003:11.362	Nulla salus bello: pacem te poscimus omnes,
urn:cts:latinLit:phi0690.phi003:11.363	Turne, simul pacis solum inviolabile pignus.
urn:cts:latinLit:phi0690.phi003:11.364	Primus ego, invisum quem tu tibi fingis, et esse
urn:cts:latinLit:phi0690.phi003:11.365	nil moror, en supplex venio. Miserere tuorum,
urn:cts:latinLit:phi0690.phi003:11.366	pone animos et pulsus abi. Sat funera fusi
urn:cts:latinLit:phi0690.phi003:11.367	vidimus ingentis et desolavimus agros.
urn:cts:latinLit:phi0690.phi003:11.368	Aut si fama movet, si tantum pectore robur
urn:cts:latinLit:phi0690.phi003:11.369	concipis et si adeo dotalis regia cordi est,
urn:cts:latinLit:phi0690.phi003:11.370	aude atque adversum fidens fer pectus in hostem.
urn:cts:latinLit:phi0690.phi003:11.371	Scilicet ut Turno contingat regia coniunx,
urn:cts:latinLit:phi0690.phi003:11.372	nos animae viles, inhumata infletaque turba,
urn:cts:latinLit:phi0690.phi003:11.373	sternamur campis. Etiam tu, siqua tibi vis,
urn:cts:latinLit:phi0690.phi003:11.374	si patrii quid Martis habes, illum aspice contra,
urn:cts:latinLit:phi0690.phi003:11.375	qui vocat."
urn:cts:latinLit:phi0690.phi003:11.376	Talibus exarsit dictis violentia Turni;
urn:cts:latinLit:phi0690.phi003:11.377	dat gemitum rumpitque has imo pectore voces
urn:cts:latinLit:phi0690.phi003:11.378	"Larga quidem, Drance, semper tibi copia fandi
urn:cts:latinLit:phi0690.phi003:11.379	tum, cum bella manus poscunt, patribusque vocatis
urn:cts:latinLit:phi0690.phi003:11.380	primus ades. Sed non replenda est curia verbis,
urn:cts:latinLit:phi0690.phi003:11.381	quae tuto tibi magna volant, dum distinet hostem
urn:cts:latinLit:phi0690.phi003:11.382	agger murorum nec inundant sanguine fossae.
urn:cts:latinLit:phi0690.phi003:11.383	Proinde tona eloquio, solitum tibi, meque timoris
urn:cts:latinLit:phi0690.phi003:11.384	argue tu, Drance, quando tot stragis acervos
urn:cts:latinLit:phi0690.phi003:11.385	Teucrorum tua dextra dedit passimque tropaeis
urn:cts:latinLit:phi0690.phi003:11.386	insignis agros. Possit quid vivida virtus,
urn:cts:latinLit:phi0690.phi003:11.387	experiare licet; nec longe scilicet hostes
urn:cts:latinLit:phi0690.phi003:11.388	quaerendi nobis: circumstant undique muros.
urn:cts:latinLit:phi0690.phi003:11.389	Imus in adversos: quid cessas? An tibi Mavors
urn:cts:latinLit:phi0690.phi003:11.390	ventosa in lingua pedibusque fugacibus istis
urn:cts:latinLit:phi0690.phi003:11.391	semper erit?
urn:cts:latinLit:phi0690.phi003:11.392	Pulsus ego? Aut quisquam merito, foedissime, pulsum
urn:cts:latinLit:phi0690.phi003:11.393	arguet, Iliaco tumidum qui crescere Thybrim
urn:cts:latinLit:phi0690.phi003:11.394	sanguine et Evandri totam cum stirpe videbit
urn:cts:latinLit:phi0690.phi003:11.395	procubuisse domum atque exutos Arcadas armis?
urn:cts:latinLit:phi0690.phi003:11.396	Haud ita me experti Bitias et Pandarus ingens
urn:cts:latinLit:phi0690.phi003:11.397	et quos mille die victor sub Tartara misi,
urn:cts:latinLit:phi0690.phi003:11.398	inclusus muris hostilique aggere saeptus.
urn:cts:latinLit:phi0690.phi003:11.399	"Nulla salus bello." Capiti cane talia, demens,
urn:cts:latinLit:phi0690.phi003:11.400	Dardanio rebusque tuis. Proinde omnia magno
urn:cts:latinLit:phi0690.phi003:11.401	ne cessa turbare metu atque extollere vires
urn:cts:latinLit:phi0690.phi003:11.402	gentis bis victae, contra premere arma Latini.
urn:cts:latinLit:phi0690.phi003:11.403	Nunc et Myrmidonum proceres Phrygia arma tremescunt,
urn:cts:latinLit:phi0690.phi003:11.404	nunc et Tydides et Larissaeus Achilles,
urn:cts:latinLit:phi0690.phi003:11.405	amnis et Hadriacas retro fugit Aufidus undas.
urn:cts:latinLit:phi0690.phi003:11.406	Vel cum se pavidum contra mea iurgia fingit
urn:cts:latinLit:phi0690.phi003:11.407	artificis scelus et formidine crimen acerbat.
urn:cts:latinLit:phi0690.phi003:11.408	Numquam animam talem dextra hac, absiste moveri,
urn:cts:latinLit:phi0690.phi003:11.409	amittes: habitet tecum et sit pectore in isto.
urn:cts:latinLit:phi0690.phi003:11.410	Nunc ad te et tua magna, pater, consulta revertor.
urn:cts:latinLit:phi0690.phi003:11.411	Si nullam nostris ultra spem ponis in armis,
urn:cts:latinLit:phi0690.phi003:11.412	si tam deserti sumus et semel agmine verso
urn:cts:latinLit:phi0690.phi003:11.413	funditus occidimus neque habet Fortuna regressum?
urn:cts:latinLit:phi0690.phi003:11.414	oremus pacem et dextras tendamus inertis.
urn:cts:latinLit:phi0690.phi003:11.415	Quamquam O, si solitae quicquam virtutis adesset!
urn:cts:latinLit:phi0690.phi003:11.416	Ille mihi ante alios fortunatusque laborum
urn:cts:latinLit:phi0690.phi003:11.417	egregiusque animi, qui, nequid tale videret,
urn:cts:latinLit:phi0690.phi003:11.418	procubuit moriens et humum semel ore momordit.
urn:cts:latinLit:phi0690.phi003:11.419	Sin et opes nobis et adhuc intacta iuventus
urn:cts:latinLit:phi0690.phi003:11.420	auxilioque urbes Italae populique supersunt,
urn:cts:latinLit:phi0690.phi003:11.421	sin et Troianis cum multo gloria venit
urn:cts:latinLit:phi0690.phi003:11.422	sanguine, sunt illis sua funera parque per omnis
urn:cts:latinLit:phi0690.phi003:11.423	tempestas: cur indecores in limine primo
urn:cts:latinLit:phi0690.phi003:11.424	deficimus? Cur ante tubam tremor occupat artus?
urn:cts:latinLit:phi0690.phi003:11.425	Multa dies variisque labor mutabilis aevi
urn:cts:latinLit:phi0690.phi003:11.426	rettulit in melius, multos alterna revisens
urn:cts:latinLit:phi0690.phi003:11.427	lusit et in solido rursus Fortuna locavit.
urn:cts:latinLit:phi0690.phi003:11.428	Non erit auxilio nobis Aetolus et Arpi:
urn:cts:latinLit:phi0690.phi003:11.429	at Messapus erit felixque Tolumnius et quos
urn:cts:latinLit:phi0690.phi003:11.430	tot populi misere duces, nec parva sequetur
urn:cts:latinLit:phi0690.phi003:11.431	gloria delectos Latio et Laurentibus agris.
urn:cts:latinLit:phi0690.phi003:11.432	Est et Volscorum egregia de gente Camilla,
urn:cts:latinLit:phi0690.phi003:11.433	agmen agens equitum et florentis aere catervas.
urn:cts:latinLit:phi0690.phi003:11.434	Quod si me solum Teucri in certamina poscunt
urn:cts:latinLit:phi0690.phi003:11.435	idque placet tantumque bonis communibus obsto,
urn:cts:latinLit:phi0690.phi003:11.436	non adeo has exosa manus Victoria fugit,
urn:cts:latinLit:phi0690.phi003:11.437	ut tanta quicquam pro spe temptare recusem.
urn:cts:latinLit:phi0690.phi003:11.438	Ibo animis contra, vel magnum praestet Achillem
urn:cts:latinLit:phi0690.phi003:11.439	factaque Vulcani manibus paria induat arma
urn:cts:latinLit:phi0690.phi003:11.440	ille licet. Vobis animam hanc soceroque Latino
urn:cts:latinLit:phi0690.phi003:11.441	Turnus ego, haud ulli veterum virtute secundus,
urn:cts:latinLit:phi0690.phi003:11.442	devovi. "Solum Aeneas vocat": et vocet oro,
urn:cts:latinLit:phi0690.phi003:11.443	nec Drances potius, sive est haec ira deorum,
urn:cts:latinLit:phi0690.phi003:11.444	morte luat, sive est virtus et gloria, tollat."
urn:cts:latinLit:phi0690.phi003:11.445	Illi haec inter se dubiis de rebus agebant
urn:cts:latinLit:phi0690.phi003:11.446	certantes; castra Aeneas aciemque movebat:
urn:cts:latinLit:phi0690.phi003:11.447	nuntius ingenti per regia tecta tumultu
urn:cts:latinLit:phi0690.phi003:11.448	ecce ruit magnisque urbem terroribus implet,
urn:cts:latinLit:phi0690.phi003:11.449	instructos acie Tiberino a flumine Teucros
urn:cts:latinLit:phi0690.phi003:11.450	Tyrrhenamque manum totis descendere campis.
urn:cts:latinLit:phi0690.phi003:11.451	Extemplo turbati animi concussaque vulgi
urn:cts:latinLit:phi0690.phi003:11.452	pectora et adrectae stimulis haud mollibus irae.
urn:cts:latinLit:phi0690.phi003:11.453	Arma manu trepidi poscunt, fremit arma iuventus,
urn:cts:latinLit:phi0690.phi003:11.454	flent maesti mussantque patres. Hic undique clamor
urn:cts:latinLit:phi0690.phi003:11.455	dissensu vario magnus se tollit in auras
urn:cts:latinLit:phi0690.phi003:11.456	haud secus atque alto in luco cum forte catervae
urn:cts:latinLit:phi0690.phi003:11.457	consedere avium piscosove amne Padusae
urn:cts:latinLit:phi0690.phi003:11.458	dant sonitum rauci per stagna loquacia cycni.
urn:cts:latinLit:phi0690.phi003:11.459	"Immo," ait, "O cives" adrepto tempore, "Turnus,"
urn:cts:latinLit:phi0690.phi003:11.460	"cogite concilium et pacem laudate sedentes:
urn:cts:latinLit:phi0690.phi003:11.461	illi armis in regna ruunt." Nec plura locutus
urn:cts:latinLit:phi0690.phi003:11.462	corripuit sese et tectis citus extulit altis.
urn:cts:latinLit:phi0690.phi003:11.463	"Tu, Voluse, armari Volscorum edice maniplos,
urn:cts:latinLit:phi0690.phi003:11.464	duc," ait, "et Rutulos. Equitem Messapus in armis
urn:cts:latinLit:phi0690.phi003:11.465	et cum fratre Coras latis diffundite campis.
urn:cts:latinLit:phi0690.phi003:11.466	Pars aditus urbis firmet turrisque capessat,
urn:cts:latinLit:phi0690.phi003:11.467	cetera, qua iusso, mecum manus inferat arma."
urn:cts:latinLit:phi0690.phi003:11.468	Ilicet in muros tota discurritur urbe.
urn:cts:latinLit:phi0690.phi003:11.469	Consilium ipse pater et magna incepta Latinus
urn:cts:latinLit:phi0690.phi003:11.470	deserit ac tristi turbatus tempore differt
urn:cts:latinLit:phi0690.phi003:11.471	multaque se incusat, qui non adceperit ultro
urn:cts:latinLit:phi0690.phi003:11.472	Dardanium Aenean generumque adsciverit urbi.
urn:cts:latinLit:phi0690.phi003:11.473	Praefodiunt alii portas aut saxa sudesque
urn:cts:latinLit:phi0690.phi003:11.474	subvectant. Bello dat signum rauca cruentum
urn:cts:latinLit:phi0690.phi003:11.475	bucina. Tum muros varia cinxere corona
urn:cts:latinLit:phi0690.phi003:11.476	matronae puerique: vocat labor ultimus omnis.
urn:cts:latinLit:phi0690.phi003:11.477	Nec non ad templum summasque ad Palladis arces
urn:cts:latinLit:phi0690.phi003:11.478	subvehitur magna matrum regina caterva
urn:cts:latinLit:phi0690.phi003:11.479	dona ferens, iuxtaque comes Lavinia virgo,
urn:cts:latinLit:phi0690.phi003:11.480	causa mali tanti, oculos deiecta decoros.
urn:cts:latinLit:phi0690.phi003:11.481	Succedunt matres et templum ture vaporant
urn:cts:latinLit:phi0690.phi003:11.482	et maestas alto fundunt de limine voces:
urn:cts:latinLit:phi0690.phi003:11.483	"Armipotens, praeses belli, Tritonia virgo,
urn:cts:latinLit:phi0690.phi003:11.484	frange manu telum Phrygii praedonis et ipsum
urn:cts:latinLit:phi0690.phi003:11.485	pronum sterne solo portisque effunde sub altis."
urn:cts:latinLit:phi0690.phi003:11.486	Cingitur ipse furens certatim in proelia Turnus.
urn:cts:latinLit:phi0690.phi003:11.487	Iamque adeo rutilum thoraca indutus aenis
urn:cts:latinLit:phi0690.phi003:11.488	horrebat squamis surasque incluserat auro,
urn:cts:latinLit:phi0690.phi003:11.489	tempora nudus adhuc, laterique adcinxerat ensem
urn:cts:latinLit:phi0690.phi003:11.490	fulgebatque alta decurrens aureus arce,
urn:cts:latinLit:phi0690.phi003:11.491	exsultatque animis et spe iam praecipit hostem:
urn:cts:latinLit:phi0690.phi003:11.492	qualis ubi abruptis fugit praesaepia vinclis
urn:cts:latinLit:phi0690.phi003:11.493	tandem liber equus campoque potitus aperto
urn:cts:latinLit:phi0690.phi003:11.494	aut ille in pastus armentaque tendit equarum
urn:cts:latinLit:phi0690.phi003:11.495	aut adsuetus aquae perfundi flumine noto
urn:cts:latinLit:phi0690.phi003:11.496	emicat adrectisque fremit cervicibus alte
urn:cts:latinLit:phi0690.phi003:11.497	luxurians, luduntque iubae per colla, per armos.
urn:cts:latinLit:phi0690.phi003:11.498	Obvia cui Volscorum acie comitante Camilla
urn:cts:latinLit:phi0690.phi003:11.499	occurrit portisque ab equo regina sub ipsis
urn:cts:latinLit:phi0690.phi003:11.500	desiluit, quam tota cohors imitata relictis
urn:cts:latinLit:phi0690.phi003:11.501	ad terram defluxit equis; tum talia fatur:
urn:cts:latinLit:phi0690.phi003:11.502	"Turne, sui merito siqua est fiducia forti,
urn:cts:latinLit:phi0690.phi003:11.503	audeo et Aeneadum promitto occurrere turmae
urn:cts:latinLit:phi0690.phi003:11.504	solaque Tyrrhenos equites ire obvia contra.
urn:cts:latinLit:phi0690.phi003:11.505	Me sine prima manu temptare pericula belli
urn:cts:latinLit:phi0690.phi003:11.506	tu pedes ad muros subsiste et moenia serva."
urn:cts:latinLit:phi0690.phi003:11.507	Turnus ad haec, oculos horrenda in virgine fixus:
urn:cts:latinLit:phi0690.phi003:11.508	"O decus Italiae virgo, quas dicere grates
urn:cts:latinLit:phi0690.phi003:11.509	quasve referre parem? Sed nunc, est omnia quando
urn:cts:latinLit:phi0690.phi003:11.510	iste animus supra, mecum partire laborem.
urn:cts:latinLit:phi0690.phi003:11.511	Aeneas, ut fama fidem missique reportant
urn:cts:latinLit:phi0690.phi003:11.512	exploratores, equitum levia improbus arma
urn:cts:latinLit:phi0690.phi003:11.513	praemisit, quaterent campos; ipse ardua montis
urn:cts:latinLit:phi0690.phi003:11.514	per deserta iugo superans adventat ad urbem.
urn:cts:latinLit:phi0690.phi003:11.515	Furta paro belli convexo in tramite silvae?
urn:cts:latinLit:phi0690.phi003:11.516	ut bivias armato obsidam milite fauces.
urn:cts:latinLit:phi0690.phi003:11.517	Tu Tyrrhenum equitem conlatis excipe signis;
urn:cts:latinLit:phi0690.phi003:11.518	tecum acer Messapus erit turmaeque Latinae
urn:cts:latinLit:phi0690.phi003:11.519	Tiburtique manus, ducis et tu concipe curam."
urn:cts:latinLit:phi0690.phi003:11.520	Sic ait, et paribus Messapum in proelia dictis
urn:cts:latinLit:phi0690.phi003:11.521	hortatur sociosque duces et pergit in hostem.
urn:cts:latinLit:phi0690.phi003:11.522	Est curvo anfractu valles, adcommoda fraudi
urn:cts:latinLit:phi0690.phi003:11.523	armorumque dolis, quam densis frondibus atrum
urn:cts:latinLit:phi0690.phi003:11.524	urget utrimque latus, tenuis quo semita ducit
urn:cts:latinLit:phi0690.phi003:11.525	angustaeque ferunt fauces aditusque maligni.
urn:cts:latinLit:phi0690.phi003:11.526	Hanc super in speculis summoque in vertice montis
urn:cts:latinLit:phi0690.phi003:11.527	planities ignota iacet tutique receptus,
urn:cts:latinLit:phi0690.phi003:11.528	seu dextra laevaque velis occurrere pugnae,
urn:cts:latinLit:phi0690.phi003:11.529	sive instare iugis et grandia volvere saxa.
urn:cts:latinLit:phi0690.phi003:11.530	Huc iuvenis nota fertur regione viarum
urn:cts:latinLit:phi0690.phi003:11.531	arripuitque locum et silvis insedit iniquis.
urn:cts:latinLit:phi0690.phi003:11.532	Velocem interea superis in sedibus Opim,
urn:cts:latinLit:phi0690.phi003:11.533	unam ex virginibus sociis sacraque caterva,
urn:cts:latinLit:phi0690.phi003:11.534	compellabat et has tristis Latonia voces
urn:cts:latinLit:phi0690.phi003:11.535	ore dabat: "Graditur bellum ad crudele Camilla,
urn:cts:latinLit:phi0690.phi003:11.536	O virgo, et nostris nequiquam cingitur armis,
urn:cts:latinLit:phi0690.phi003:11.537	cara mihi ante alias." Neque enim novus iste Dianae
urn:cts:latinLit:phi0690.phi003:11.538	venit amor subitaque animum dulcedine movit.
urn:cts:latinLit:phi0690.phi003:11.539	Pulsus ob invidiam regno viresque superbas
urn:cts:latinLit:phi0690.phi003:11.540	Priverno antiqua Metabus cum excederet urbe,
urn:cts:latinLit:phi0690.phi003:11.541	infantem fugiens media inter proelia belli
urn:cts:latinLit:phi0690.phi003:11.542	sustulit exsilio comitem matrisque vocavit
urn:cts:latinLit:phi0690.phi003:11.543	nomine Casmillae mutata parte Camillam.
urn:cts:latinLit:phi0690.phi003:11.544	Ipse sinu prae se portans iuga longa petebat
urn:cts:latinLit:phi0690.phi003:11.545	solorum nemorum: tela undique saeva premebant
urn:cts:latinLit:phi0690.phi003:11.546	et circumfuso volitabant milite Volsci.
urn:cts:latinLit:phi0690.phi003:11.547	Ecce fugae medio summis Amasenus abundans
urn:cts:latinLit:phi0690.phi003:11.548	spumabat ripis: tantus se nubibus imber
urn:cts:latinLit:phi0690.phi003:11.549	ruperat. Ille, innare parans, infantis amore
urn:cts:latinLit:phi0690.phi003:11.550	tardatur caroque oneri timet. Omnia secum
urn:cts:latinLit:phi0690.phi003:11.551	versanti subito vix haec sententia sedit.
urn:cts:latinLit:phi0690.phi003:11.552	Telum immane manu valida quod forte gerebat
urn:cts:latinLit:phi0690.phi003:11.553	bellator, solidum nodis et robore cocto,
urn:cts:latinLit:phi0690.phi003:11.554	huic natam, libro et silvestri subere clausam,
urn:cts:latinLit:phi0690.phi003:11.555	implicat atque habilem mediae circumligat hastae;
urn:cts:latinLit:phi0690.phi003:11.556	quam dextra ingenti librans ita ad aethera fatur:
urn:cts:latinLit:phi0690.phi003:11.557	"Alma, tibi hanc, nemorum cultrix, Latonia virgo,
urn:cts:latinLit:phi0690.phi003:11.558	ipse pater famulam voveo; tua prima per auras
urn:cts:latinLit:phi0690.phi003:11.559	tela tenens supplex hostem fugit. Accipe, testor,
urn:cts:latinLit:phi0690.phi003:11.560	diva tuam, quae nunc dubiis committitur auris.
urn:cts:latinLit:phi0690.phi003:11.561	Dixit et adducto contortum hastile lacerto
urn:cts:latinLit:phi0690.phi003:11.562	immittit: sonuere undae, rapidum super amnem
urn:cts:latinLit:phi0690.phi003:11.563	infelix fugit in iaculo stridente Camilla.
urn:cts:latinLit:phi0690.phi003:11.564	At Metabus, magna propius iam urgente caterva,
urn:cts:latinLit:phi0690.phi003:11.565	dat sese fluvio atque hastam cum virgine victor
urn:cts:latinLit:phi0690.phi003:11.566	gramineo donum Triviae de caespite vellit.
urn:cts:latinLit:phi0690.phi003:11.567	Non illum tectis ullae, non moenibus urbes
urn:cts:latinLit:phi0690.phi003:11.568	accepere neque ipse manus feritate dedisset:
urn:cts:latinLit:phi0690.phi003:11.569	pastorum et solis exegit montibus aevom.
urn:cts:latinLit:phi0690.phi003:11.570	Hic natam in dumis interque horrentia lustra
urn:cts:latinLit:phi0690.phi003:11.571	armentalis equae mammis et lacte ferino
urn:cts:latinLit:phi0690.phi003:11.572	nutribat, teneris immulgens ubera labris.
urn:cts:latinLit:phi0690.phi003:11.573	Utque pedum primis infans vestigia plantis
urn:cts:latinLit:phi0690.phi003:11.574	institerat, iaculo palmas armavit acuto
urn:cts:latinLit:phi0690.phi003:11.575	spiculaque ex umero parvae suspendit et arcum.
urn:cts:latinLit:phi0690.phi003:11.576	Pro crinali auro, pro longae tegmine pallae
urn:cts:latinLit:phi0690.phi003:11.577	tigridis exuviae per dorsum a vertice pendent.
urn:cts:latinLit:phi0690.phi003:11.578	Tela manu iam tum tenera puerilia torsit
urn:cts:latinLit:phi0690.phi003:11.579	et fundam tereti circum caput egit habena
urn:cts:latinLit:phi0690.phi003:11.580	Strymoniamque gruem aut album deiecit olorem.
urn:cts:latinLit:phi0690.phi003:11.581	Multae illam frustra Tyrrhena per oppida matres
urn:cts:latinLit:phi0690.phi003:11.582	optavere nurum: sola contenta Diana
urn:cts:latinLit:phi0690.phi003:11.583	aeternum telorum et virginitatis amorem
urn:cts:latinLit:phi0690.phi003:11.584	intemerata colit. "Vellem haud correpta fuisset
urn:cts:latinLit:phi0690.phi003:11.585	militia tali, conata lacessere Teucros:
urn:cts:latinLit:phi0690.phi003:11.586	cara mihi comitumque foret nunc una mearum.
urn:cts:latinLit:phi0690.phi003:11.587	Verum age, quandoquidem fatis urgetur acerbis,
urn:cts:latinLit:phi0690.phi003:11.588	abere, nympha, polo finisque invise Latinos,
urn:cts:latinLit:phi0690.phi003:11.589	tristis ubi infausto committitur omine pugna.
urn:cts:latinLit:phi0690.phi003:11.590	Haec cape et ultricem pharetra deprome sagittam:
urn:cts:latinLit:phi0690.phi003:11.591	hac quicumque sacrum violarit volnere corpus,
urn:cts:latinLit:phi0690.phi003:11.592	Tros Italusque, mihi pariter det sanguine poenas.
urn:cts:latinLit:phi0690.phi003:11.593	Post ego nube cava miserandae corpus et arma
urn:cts:latinLit:phi0690.phi003:11.594	inspoliata feram tumulo patriaeque reponam."
urn:cts:latinLit:phi0690.phi003:11.595	Dixit; at illa levis caeli delapsa per auras
urn:cts:latinLit:phi0690.phi003:11.596	insonuit, nigro circumdata turbine corpus.
urn:cts:latinLit:phi0690.phi003:11.597	At manus interea muris Troiana propinquat
urn:cts:latinLit:phi0690.phi003:11.598	Etruscique duces equitumque exercitus omnis,
urn:cts:latinLit:phi0690.phi003:11.599	compositi numero in turmas. Fremit aequore toto
urn:cts:latinLit:phi0690.phi003:11.600	insultans sonipes et pressis pugnat habenis
urn:cts:latinLit:phi0690.phi003:11.601	huc conversus et huc; tum late ferreus hastis
urn:cts:latinLit:phi0690.phi003:11.602	horret ager campique armis sublimibus ardent.
urn:cts:latinLit:phi0690.phi003:11.603	Nec non Messapus contra celeresque Latini
urn:cts:latinLit:phi0690.phi003:11.604	et cum fratre Coras et virginis ala Camillae
urn:cts:latinLit:phi0690.phi003:11.605	adversi campo apparent hastasque reductis
urn:cts:latinLit:phi0690.phi003:11.606	protendunt longe dextris et spicula vibrant,
urn:cts:latinLit:phi0690.phi003:11.607	adventusque virum fremitusque ardescit equorum.
urn:cts:latinLit:phi0690.phi003:11.608	Iamque intra iactum teli progressus uterque
urn:cts:latinLit:phi0690.phi003:11.609	substiterat: subito erumpunt clamore furentisque
urn:cts:latinLit:phi0690.phi003:11.610	exhortantur equos; fundunt simul undique tela
urn:cts:latinLit:phi0690.phi003:11.611	crebra nivis ritu caelumque obtexitur umbra.
urn:cts:latinLit:phi0690.phi003:11.612	Continuo adversis Tyrrhenus et acer Aconteus
urn:cts:latinLit:phi0690.phi003:11.613	conixi incurrunt hastis primique ruina
urn:cts:latinLit:phi0690.phi003:11.614	dant sonitum ingenti perfractaque quadrupedantum
urn:cts:latinLit:phi0690.phi003:11.615	pectora pectoribus rumpunt: excussus Aconteus
urn:cts:latinLit:phi0690.phi003:11.616	fulminis in morem aut tormento ponderis acti
urn:cts:latinLit:phi0690.phi003:11.617	praecipitat longe et vitam dispergit in auras.
urn:cts:latinLit:phi0690.phi003:11.618	Extemplo turbatae acies, versique Latini
urn:cts:latinLit:phi0690.phi003:11.619	reiciunt parmas et equos ad moenia vertunt.
urn:cts:latinLit:phi0690.phi003:11.620	Troes agunt, princeps turmas inducit Asilas.
urn:cts:latinLit:phi0690.phi003:11.621	Iamque propinquabant portis, rursusque Latini
urn:cts:latinLit:phi0690.phi003:11.622	clamorem tollunt et mollia colla reflectunt:
urn:cts:latinLit:phi0690.phi003:11.623	hi fugiunt penitusque datis referuntur habenis.
urn:cts:latinLit:phi0690.phi003:11.624	Qualis ubi alterno procurrens gurgite pontus
urn:cts:latinLit:phi0690.phi003:11.625	nunc ruit ad terram scopulusque superiacit unda
urn:cts:latinLit:phi0690.phi003:11.626	spumeus extremamque sinu perfundit arenam,
urn:cts:latinLit:phi0690.phi003:11.627	nunc rapidus retro atque aestu revoluta resorbens
urn:cts:latinLit:phi0690.phi003:11.628	saxa fugit litusque vado labente relinquit:
urn:cts:latinLit:phi0690.phi003:11.629	bis Tusci Rutulos egere ad moenia versos,
urn:cts:latinLit:phi0690.phi003:11.630	bis reiecti armis respectant terga tegentes.
urn:cts:latinLit:phi0690.phi003:11.631	Tertia sed postquam congressi in proelia totas
urn:cts:latinLit:phi0690.phi003:11.632	implicuere inter se acies legitque virum vir:
urn:cts:latinLit:phi0690.phi003:11.633	tum vero et gemitus morientum et sanguine in alto
urn:cts:latinLit:phi0690.phi003:11.634	armaque corporaque et permixti caede virorum
urn:cts:latinLit:phi0690.phi003:11.635	semianimes volvuntur equi, pugna aspera surgit.
urn:cts:latinLit:phi0690.phi003:11.636	Orsilochus Remuli, quando ipsum horrebat adire,
urn:cts:latinLit:phi0690.phi003:11.637	hastam intorsit equo ferrumque sub aure reliquit.
urn:cts:latinLit:phi0690.phi003:11.638	Quo sonipes ictu furit arduus altaque iactat
urn:cts:latinLit:phi0690.phi003:11.639	vulneris impatiens arrecto pectore crura:
urn:cts:latinLit:phi0690.phi003:11.640	volvitur ille excussus humi. Catillus Iollan
urn:cts:latinLit:phi0690.phi003:11.641	ingentemque animis, ingentem corpore et armis
urn:cts:latinLit:phi0690.phi003:11.642	deicit Herminium, nudo cui vertice fulva
urn:cts:latinLit:phi0690.phi003:11.643	caesaries nudique umeri, nec vulnera terrent:
urn:cts:latinLit:phi0690.phi003:11.644	tantus in arma patet. Latos huic hasta per armos
urn:cts:latinLit:phi0690.phi003:11.645	acta tremit duplicatque virum transfixa dolore.
urn:cts:latinLit:phi0690.phi003:11.646	Funditur ater ubique cruor; dant funera ferro
urn:cts:latinLit:phi0690.phi003:11.647	certantes pulchramque petunt per vulnera mortem.
urn:cts:latinLit:phi0690.phi003:11.648	At medias inter caedes exsultat Amazon,
urn:cts:latinLit:phi0690.phi003:11.649	unum exserta latus pugnae, pharetrata Camilla,
urn:cts:latinLit:phi0690.phi003:11.650	et nunc lenta manu spargens hastilia denset,
urn:cts:latinLit:phi0690.phi003:11.651	nunc validam dextra rapit indefessa bipennem;
urn:cts:latinLit:phi0690.phi003:11.652	aureus ex umero sonat arcus et arma Dianae.
urn:cts:latinLit:phi0690.phi003:11.653	Illa etiam in tergum, siquando pulsa recessit,
urn:cts:latinLit:phi0690.phi003:11.654	spicula converso fugientia dirigit arcu.
urn:cts:latinLit:phi0690.phi003:11.655	At circum lectae comites, Larinaque virgo
urn:cts:latinLit:phi0690.phi003:11.656	Tullaque et aeratam quatiens Tarpeia securem,
urn:cts:latinLit:phi0690.phi003:11.657	Italides, quas ipsa decus sibi dia Camilla
urn:cts:latinLit:phi0690.phi003:11.658	delegit pacisque bonas bellique ministras:
urn:cts:latinLit:phi0690.phi003:11.659	quales Threiciae cum flumina Thermodontis
urn:cts:latinLit:phi0690.phi003:11.660	pulsant et pictis bellantur Amazones armis
urn:cts:latinLit:phi0690.phi003:11.661	seu circum Hippolyten, seu cum se Martia curru
urn:cts:latinLit:phi0690.phi003:11.662	Penthesilea refert, magnoque ululante tumultu
urn:cts:latinLit:phi0690.phi003:11.663	feminea exsultant lunatis agmina peltis.
urn:cts:latinLit:phi0690.phi003:11.664	Quem telo primum, quem postremum, aspera virgo,
urn:cts:latinLit:phi0690.phi003:11.665	deicis? Aut quot humi morientia corpora fundis?
urn:cts:latinLit:phi0690.phi003:11.666	Eunaeum Clitio primum patre, cuius apertum
urn:cts:latinLit:phi0690.phi003:11.667	adversi longa transverberat abiete pectus:
urn:cts:latinLit:phi0690.phi003:11.668	sanguinis ille vomens rivos cadit atque cruentam
urn:cts:latinLit:phi0690.phi003:11.669	mandit humum moriensque suo se in volnere versat.
urn:cts:latinLit:phi0690.phi003:11.670	Tum Lirim Pagasumque super; quorum alter habenas
urn:cts:latinLit:phi0690.phi003:11.671	suffosso revolutus equo dum colligit, alter
urn:cts:latinLit:phi0690.phi003:11.672	dum subit ac dextram labenti tendit inermem,
urn:cts:latinLit:phi0690.phi003:11.673	praecipites pariterque ruunt. His addit Amastrum
urn:cts:latinLit:phi0690.phi003:11.674	Hippotaden, sequiturque incumbens eminus hasta
urn:cts:latinLit:phi0690.phi003:11.675	Tereaque Harpalycumque et Demophoonta Chrominque;
urn:cts:latinLit:phi0690.phi003:11.676	quotque emissa manu contorsit spicula virgo,
urn:cts:latinLit:phi0690.phi003:11.677	tot Phrygii cecidere viri. Procul Ornytus armis
urn:cts:latinLit:phi0690.phi003:11.678	ignotis et equo venator Iapyge fertur,
urn:cts:latinLit:phi0690.phi003:11.679	cui pellis latos umeros erepta iuvenco
urn:cts:latinLit:phi0690.phi003:11.680	pugnatori operit, caput ingens oris hiatus
urn:cts:latinLit:phi0690.phi003:11.681	et malae texere lupi cum dentibus albis,
urn:cts:latinLit:phi0690.phi003:11.682	agrestisque manus armat sparus; ipse catervis
urn:cts:latinLit:phi0690.phi003:11.683	vertitur in mediis et toto vertice supra est.
urn:cts:latinLit:phi0690.phi003:11.684	Hunc illa exceptum, neque enim labor agmine verso,
urn:cts:latinLit:phi0690.phi003:11.685	traicit et super haec inimico pectore fatur:
urn:cts:latinLit:phi0690.phi003:11.686	"Silvis te, Tyrrhene, feras agitare putasti?
urn:cts:latinLit:phi0690.phi003:11.687	Advenit qui vestra dies muliebribus armis
urn:cts:latinLit:phi0690.phi003:11.688	verba redarguerit. Nomen tamen haud leve patrum
urn:cts:latinLit:phi0690.phi003:11.689	manibus hoc referes, telo cecidisse Camillae."
urn:cts:latinLit:phi0690.phi003:11.690	Protinus Orsilochum et Buten, duo maxima Teucrum
urn:cts:latinLit:phi0690.phi003:11.691	corpora, sed Buten aversum cuspide fixit
urn:cts:latinLit:phi0690.phi003:11.692	loricam galeamque inter, qua colla sedentis
urn:cts:latinLit:phi0690.phi003:11.693	lucent et laevo dependet parma lacerto,
urn:cts:latinLit:phi0690.phi003:11.694	Orsilochum fugiens magnumque agitata per orbem
urn:cts:latinLit:phi0690.phi003:11.695	eludit gyro interior sequiturque sequentem,
urn:cts:latinLit:phi0690.phi003:11.696	tum validam perque arma viro perque ossa securim
urn:cts:latinLit:phi0690.phi003:11.697	altior exsurgens oranti et multa precanti
urn:cts:latinLit:phi0690.phi003:11.698	congeminat: vulnus calido rigat ora cerebro.
urn:cts:latinLit:phi0690.phi003:11.699	Incidit huic subitoque aspectu territus haesit
urn:cts:latinLit:phi0690.phi003:11.700	Appenninicolae bellator filius Auni,
urn:cts:latinLit:phi0690.phi003:11.701	haud Ligurum extremus, dum fallere fata sinebant.
urn:cts:latinLit:phi0690.phi003:11.702	Isque ubi se nullo iam cursu evadere pugnae
urn:cts:latinLit:phi0690.phi003:11.703	posse neque instantem reginam avertere cernit,
urn:cts:latinLit:phi0690.phi003:11.704	consilio versare dolos ingressus et astu
urn:cts:latinLit:phi0690.phi003:11.705	incipit haec: "Quid tam egregium, si femina forti
urn:cts:latinLit:phi0690.phi003:11.706	fidis equo? Dimitte fugam et te comminus aequo
urn:cts:latinLit:phi0690.phi003:11.707	mecum crede solo pugnaeque adcinge pedestri:
urn:cts:latinLit:phi0690.phi003:11.708	iam nosces, ventosa ferat cui gloria fraudem."
urn:cts:latinLit:phi0690.phi003:11.709	Dixit, at illa furens acrique adcensa dolore
urn:cts:latinLit:phi0690.phi003:11.710	tradit equum comiti paribusque resistit in armis,
urn:cts:latinLit:phi0690.phi003:11.711	ense pedes nudo puraque interrita parma.
urn:cts:latinLit:phi0690.phi003:11.712	At iuvenis, vicisse dolo ratus, avolat ipse,
urn:cts:latinLit:phi0690.phi003:11.713	haud mora, conversisque fugax aufertur habenis
urn:cts:latinLit:phi0690.phi003:11.714	quadrupedemque citum ferrata calce fatigat.
urn:cts:latinLit:phi0690.phi003:11.715	"Vane Ligus frustraque animis elate superbis,
urn:cts:latinLit:phi0690.phi003:11.716	nequiquam patrias temptasti lubricus artis,
urn:cts:latinLit:phi0690.phi003:11.717	nec fraus te incolumem fallaci perferet Auno,"
urn:cts:latinLit:phi0690.phi003:11.718	haec fatur virgo et pernicibus ignea plantis
urn:cts:latinLit:phi0690.phi003:11.719	transit equum cursu frenisque adversa prehensis
urn:cts:latinLit:phi0690.phi003:11.720	congreditur poenasque inimico ex sanguine sumit:
urn:cts:latinLit:phi0690.phi003:11.721	quam facile accipiter saxo sacer ales ab alto
urn:cts:latinLit:phi0690.phi003:11.722	consequitur pennis sublimem in nube columbam
urn:cts:latinLit:phi0690.phi003:11.723	comprensamque tenet pedibusque eviscerat uncis;
urn:cts:latinLit:phi0690.phi003:11.724	tum cruor et vulsae labuntur ab aethere plumae.
urn:cts:latinLit:phi0690.phi003:11.725	At non haec nullis hominum sator atque deorum
urn:cts:latinLit:phi0690.phi003:11.726	observans oculis summo sedet altus Olympo:
urn:cts:latinLit:phi0690.phi003:11.727	Tyrrhenum genitor Tarchonem in proelia saeva
urn:cts:latinLit:phi0690.phi003:11.728	suscitat et stimulis haud mollibus incitat iras.
urn:cts:latinLit:phi0690.phi003:11.729	Ergo inter caedes cedentiaque agmina Tarchon
urn:cts:latinLit:phi0690.phi003:11.730	fertur equo variisque instigat vocibus alas,
urn:cts:latinLit:phi0690.phi003:11.731	nomine quemque vocans, reficitque in proelia pulsos.
urn:cts:latinLit:phi0690.phi003:11.732	"Quis metus, O numquam dolituri, O semper inertes
urn:cts:latinLit:phi0690.phi003:11.733	Tyrrheni, quae tanta animis ignavia venit?
urn:cts:latinLit:phi0690.phi003:11.734	Femina palantis agit atque haec agmina vertit!
urn:cts:latinLit:phi0690.phi003:11.735	Quo ferrum quidve haec gerimus tela inrita dextris?
urn:cts:latinLit:phi0690.phi003:11.736	At non in Venerem segnes nocturnaque bella
urn:cts:latinLit:phi0690.phi003:11.737	aut ubi curva choros indixit tibia Bacchi,
urn:cts:latinLit:phi0690.phi003:11.738	exspectate dapes et plenae pocula mensae,
urn:cts:latinLit:phi0690.phi003:11.739	hic amor, hoc studium, dum sacra secundus haruspex
urn:cts:latinLit:phi0690.phi003:11.740	nuntiet ac lucos vocet hostia pinguis in altos!"
urn:cts:latinLit:phi0690.phi003:11.741	Haec effatus equum in medios, moriturus et ipse,
urn:cts:latinLit:phi0690.phi003:11.742	concitat et Venulo adversum se turbidus infert
urn:cts:latinLit:phi0690.phi003:11.743	dereptumque ab equo dextra complectitur hostem
urn:cts:latinLit:phi0690.phi003:11.744	et gremium ante suum multa vi concitus aufert.
urn:cts:latinLit:phi0690.phi003:11.745	Tollitur in caelum clamor, cunctique Latini
urn:cts:latinLit:phi0690.phi003:11.746	convertere oculos. Volat igneus aequore Tarchon
urn:cts:latinLit:phi0690.phi003:11.747	arma virumque ferens; tum summa ipsius ab hasta
urn:cts:latinLit:phi0690.phi003:11.748	defringit ferrum et partis rimatur apertas,
urn:cts:latinLit:phi0690.phi003:11.749	qua vulnus letale ferat; contra ille repugnans
urn:cts:latinLit:phi0690.phi003:11.750	sustinet a iugulo dextram et vim viribus exit.
urn:cts:latinLit:phi0690.phi003:11.751	Utque volans alte raptum cum fulva draconem
urn:cts:latinLit:phi0690.phi003:11.752	fert aquila implicuitque pedes atque unguibus haesit,
urn:cts:latinLit:phi0690.phi003:11.753	saucius at serpens sinuosa volumina versat
urn:cts:latinLit:phi0690.phi003:11.754	adrectisque horret squamis et sibilat ore,
urn:cts:latinLit:phi0690.phi003:11.755	arduus insurgens; illa haud minus urget obunco
urn:cts:latinLit:phi0690.phi003:11.756	luctantem rostro, simul aethera verberat alis:
urn:cts:latinLit:phi0690.phi003:11.757	haud aliter praedam Tiburtum ex agmine Tarchon
urn:cts:latinLit:phi0690.phi003:11.758	portat ovans. Ducis exemplum eventumque secuti
urn:cts:latinLit:phi0690.phi003:11.759	Maeonidae incurrunt. Tum fatis debitus Arruns
urn:cts:latinLit:phi0690.phi003:11.760	velocem iaculo et multa prior arte Camillam
urn:cts:latinLit:phi0690.phi003:11.761	circuit et quae sit fortuna facillima, temptat.
urn:cts:latinLit:phi0690.phi003:11.762	Qua se cumque furens medio tulit agmine virgo,
urn:cts:latinLit:phi0690.phi003:11.763	hac Arruns subit et tacitus vestigia lustrat;
urn:cts:latinLit:phi0690.phi003:11.764	qua victrix redit illa pedemque ex hoste reportat,
urn:cts:latinLit:phi0690.phi003:11.765	hac iuvenis furtim celeris detorquet habenas.
urn:cts:latinLit:phi0690.phi003:11.766	Hos aditus iamque hos aditus omnemque pererrat
urn:cts:latinLit:phi0690.phi003:11.767	undique circuitum et certam quatit improbus hastam.
urn:cts:latinLit:phi0690.phi003:11.768	Forte sacer Cybelo Chloreus olimque sacerdos
urn:cts:latinLit:phi0690.phi003:11.769	insignis longe Phrygiis fulgebat in armis
urn:cts:latinLit:phi0690.phi003:11.770	spumantemque agitabat equum, quem pellis anis
urn:cts:latinLit:phi0690.phi003:11.771	in plumam squamis auro conserta tegebat.
urn:cts:latinLit:phi0690.phi003:11.772	Ipse, peregrina ferrugine clarus et ostro,
urn:cts:latinLit:phi0690.phi003:11.773	spicula torquebat Lycio Gortynia cornu;
urn:cts:latinLit:phi0690.phi003:11.774	aureus ex umeris erat arcus et aurea vati
urn:cts:latinLit:phi0690.phi003:11.775	cassida; tum croceam chlamydemque sinusque crepantis
urn:cts:latinLit:phi0690.phi003:11.776	carbaseos fulvo in nodum collegerat auro
urn:cts:latinLit:phi0690.phi003:11.777	pictus acu tunicas et barbara tegmina crurum.
urn:cts:latinLit:phi0690.phi003:11.778	Hunc virgo, sive ut templis praefigeret arma
urn:cts:latinLit:phi0690.phi003:11.779	Troa, captivo sive ut se ferret in auro
urn:cts:latinLit:phi0690.phi003:11.780	venatrix, unum ex omni certamine pugnae
urn:cts:latinLit:phi0690.phi003:11.781	caeca sequebatur totumque incauta per agmen
urn:cts:latinLit:phi0690.phi003:11.782	femineo praedae et spoliorum ardebat amore,
urn:cts:latinLit:phi0690.phi003:11.783	telum ex insidiis cum tandem tempore capto
urn:cts:latinLit:phi0690.phi003:11.784	concitat et superos Arruns sic voce precatur:
urn:cts:latinLit:phi0690.phi003:11.785	"Summe deum, sancti custos Soractis Apollo,
urn:cts:latinLit:phi0690.phi003:11.786	quem primi colimus, cui pineus ardor acervo
urn:cts:latinLit:phi0690.phi003:11.787	pascitur et medium freti pietate per ignem
urn:cts:latinLit:phi0690.phi003:11.788	cultores multa premimus vestigia pruna,
urn:cts:latinLit:phi0690.phi003:11.789	da, pater, hoc nostris aboleri dedecus armis,
urn:cts:latinLit:phi0690.phi003:11.790	omnipotens. Non exuvias pulsaeve tropaeum
urn:cts:latinLit:phi0690.phi003:11.791	virginis aut spolia ulla peto (mihi cetera laudem
urn:cts:latinLit:phi0690.phi003:11.792	facta ferent): haec dira meo dum vulnere pestis
urn:cts:latinLit:phi0690.phi003:11.793	pulsa cadat, patrias remeabo inglorius urbes.
urn:cts:latinLit:phi0690.phi003:11.794	Audiit et voti Phoebus succedere partem
urn:cts:latinLit:phi0690.phi003:11.795	mente dedit, partem volucris dispersit in auras:
urn:cts:latinLit:phi0690.phi003:11.796	sterneret ut subita turbatam morte Camillam,
urn:cts:latinLit:phi0690.phi003:11.797	adnuit oranti; reducem ut patria alta videret,
urn:cts:latinLit:phi0690.phi003:11.798	non dedit, inque Notos vocem vertere procellae.
urn:cts:latinLit:phi0690.phi003:11.799	Ergo ut missa manu sonitum dedit hasta per auras,
urn:cts:latinLit:phi0690.phi003:11.800	convertere animos acris oculosque tulere
urn:cts:latinLit:phi0690.phi003:11.801	cuncti ad reginam Volsci. Nihil ipsa nec aurae
urn:cts:latinLit:phi0690.phi003:11.802	nec sonitus memor aut venientis ab aethere teli,
urn:cts:latinLit:phi0690.phi003:11.803	hasta sub exsertam donec perlata papillam
urn:cts:latinLit:phi0690.phi003:11.804	haesit virgineumque alte bibit acta cruorem.
urn:cts:latinLit:phi0690.phi003:11.805	Concurrunt trepidae comites dominamque ruentem
urn:cts:latinLit:phi0690.phi003:11.806	suscipiunt. Fugit ante omnis exterritus Arruns,
urn:cts:latinLit:phi0690.phi003:11.807	laetitia mixtoque metu, nec iam amplius hastae
urn:cts:latinLit:phi0690.phi003:11.808	credere nec telis occurrere virginis audet.
urn:cts:latinLit:phi0690.phi003:11.809	Ac velut ille, prius quam tela inimica sequantur,
urn:cts:latinLit:phi0690.phi003:11.810	continuo in montis sese avius abdidit altos
urn:cts:latinLit:phi0690.phi003:11.811	occiso pastore lupus magnove iuvenco,
urn:cts:latinLit:phi0690.phi003:11.812	conscius audacis facti, caudamque remulcens
urn:cts:latinLit:phi0690.phi003:11.813	subiecit pavitantem utero silvasque petivit:
urn:cts:latinLit:phi0690.phi003:11.814	haud secus ex oculis se turbidus abstulit Arruns
urn:cts:latinLit:phi0690.phi003:11.815	contentusque fuga mediis se immiscuit armis.
urn:cts:latinLit:phi0690.phi003:11.816	Illa manu moriens telum trahit, ossa sed inter
urn:cts:latinLit:phi0690.phi003:11.817	ferreus ad costas alto stat vulnere mucro:
urn:cts:latinLit:phi0690.phi003:11.818	labitur exsanguis, labuntur frigida leto
urn:cts:latinLit:phi0690.phi003:11.819	lumina, purpureus quondam color ora reliquit.
urn:cts:latinLit:phi0690.phi003:11.820	Tum sic exspirans Accam ex aequalibus unam
urn:cts:latinLit:phi0690.phi003:11.821	adloquitur fidam ante alias, quae sola Camillae,
urn:cts:latinLit:phi0690.phi003:11.822	quicum partiri curas; atque haec ita fatur:
urn:cts:latinLit:phi0690.phi003:11.823	"Hactenus, Acca soror, potui: nunc vulnus acerbum
urn:cts:latinLit:phi0690.phi003:11.824	conficit, et tenebris nigrescunt omnia circum.
urn:cts:latinLit:phi0690.phi003:11.825	Effuge et haec Turno mandata novissima perfer:
urn:cts:latinLit:phi0690.phi003:11.826	succedat pugnae Troianosque arceat urbe.
urn:cts:latinLit:phi0690.phi003:11.827	Iamque vale." Simul his dictis linquebat habenas,
urn:cts:latinLit:phi0690.phi003:11.828	ad terram non sponte fluens. Tum frigida toto
urn:cts:latinLit:phi0690.phi003:11.829	paulatim exsolvit se corpore lentaque colla
urn:cts:latinLit:phi0690.phi003:11.830	et captum leto posuit caput, arma relinquunt,
urn:cts:latinLit:phi0690.phi003:11.831	vitaque cum gemitu fugit indignata sub umbras.
urn:cts:latinLit:phi0690.phi003:11.832	Tum vero immensus surgens ferit aurea clamor
urn:cts:latinLit:phi0690.phi003:11.833	sidera: deiecta crudescit pugna Camilla,
urn:cts:latinLit:phi0690.phi003:11.834	incurrunt densi simul omnis copia Teucrum
urn:cts:latinLit:phi0690.phi003:11.835	Tyrrhenique duces Evandrique Arcades alae.
urn:cts:latinLit:phi0690.phi003:11.836	At Triviae custos iamdudum in montibus Opis
urn:cts:latinLit:phi0690.phi003:11.837	alta sedet summis spectatque interrita pugnas.
urn:cts:latinLit:phi0690.phi003:11.838	Utque procul medio iuvenum in clamore furentum
urn:cts:latinLit:phi0690.phi003:11.839	prospexit tristi multatam morte Camillam,
urn:cts:latinLit:phi0690.phi003:11.840	ingemuitque deditque has imo pectore voces:
urn:cts:latinLit:phi0690.phi003:11.841	"Heu nimium, virgo, nimium crudele luisti
urn:cts:latinLit:phi0690.phi003:11.842	supplicium, Teucros conata lacessere bello!
urn:cts:latinLit:phi0690.phi003:11.843	Nec tibi desertae in dumis coluisse Dianam
urn:cts:latinLit:phi0690.phi003:11.844	profuit aut nostras umero gessisse sagittas.
urn:cts:latinLit:phi0690.phi003:11.845	Non tamen indecorem tua te regina reliquit
urn:cts:latinLit:phi0690.phi003:11.846	extrema iam in morte, neque hoc sine nomine letum
urn:cts:latinLit:phi0690.phi003:11.847	per gentis erit aut famam patieris inultae.
urn:cts:latinLit:phi0690.phi003:11.848	Nam quicumque tuum violavit vulnere corpus,
urn:cts:latinLit:phi0690.phi003:11.849	morte luet merita." Fuit ingens monte sub alto
urn:cts:latinLit:phi0690.phi003:11.850	regis Dercenni terreno ex aggere bustum
urn:cts:latinLit:phi0690.phi003:11.851	antiqui Laurentis opacaque ilice tectum:
urn:cts:latinLit:phi0690.phi003:11.852	hic dea se primum rapido pulcherrima nisu
urn:cts:latinLit:phi0690.phi003:11.853	sistit et Arruntem tumulo speculatur ab alto.
urn:cts:latinLit:phi0690.phi003:11.854	Ut vidit laetantem animis ac vana tumentem,
urn:cts:latinLit:phi0690.phi003:11.855	"Cur," inquit, "diversus abis? Huc dirige gressum,
urn:cts:latinLit:phi0690.phi003:11.856	huc periture veni, capias ut digna Camillae
urn:cts:latinLit:phi0690.phi003:11.857	praemia. Tune etiam telis moriere Dianae?"
urn:cts:latinLit:phi0690.phi003:11.858	dixit, et aurata volucrem Threissa sagittam
urn:cts:latinLit:phi0690.phi003:11.859	deprompsit pharetra cornuque infensa tetendit
urn:cts:latinLit:phi0690.phi003:11.860	et duxit longe, donec curvata coirent
urn:cts:latinLit:phi0690.phi003:11.861	inter se capita et manibus iam tangeret aequis,
urn:cts:latinLit:phi0690.phi003:11.862	laeva aciem ferri, dextra nervoque papillam.
urn:cts:latinLit:phi0690.phi003:11.863	Extemplo teli stridorem aurasque sonantis
urn:cts:latinLit:phi0690.phi003:11.864	audiit una Arruns, haesitque in corpore ferrum.
urn:cts:latinLit:phi0690.phi003:11.865	Illum exspirantem socii atque extrema gementem
urn:cts:latinLit:phi0690.phi003:11.866	obliti ignoto camporum in pulvere linquunt,
urn:cts:latinLit:phi0690.phi003:11.867	Opis ad aetherium pennis aufertur Olympum.
urn:cts:latinLit:phi0690.phi003:11.868	Prima fugit domina amissa levis ala Camillae;
urn:cts:latinLit:phi0690.phi003:11.869	turbati fugiunt Rutuli, fugit acer Atinas
urn:cts:latinLit:phi0690.phi003:11.870	disiectique duces desolatique manipli
urn:cts:latinLit:phi0690.phi003:11.871	tuta petunt et equis aversi ad moenia tendunt.
urn:cts:latinLit:phi0690.phi003:11.872	Nec quisquam instantis Teucros letumque ferentis
urn:cts:latinLit:phi0690.phi003:11.873	sustentare valet telis aut sistere contra,
urn:cts:latinLit:phi0690.phi003:11.874	sed laxos referunt umeris languentibus arcus,
urn:cts:latinLit:phi0690.phi003:11.875	quadrupedumque putrem cursu quatit ungula campum.
urn:cts:latinLit:phi0690.phi003:11.876	Volvitur ad muros caligine turbidus atra
urn:cts:latinLit:phi0690.phi003:11.877	pulvis, et e speculis percussae pectora matres
urn:cts:latinLit:phi0690.phi003:11.878	femineum clamorem ad caeli sidera tollunt.
urn:cts:latinLit:phi0690.phi003:11.879	Qui cursu portas primi inrupere patentis,
urn:cts:latinLit:phi0690.phi003:11.880	hos inimica super mixto premit agmine turba;
urn:cts:latinLit:phi0690.phi003:11.881	nec miseram effugiunt mortem, sed limine in ipso,
urn:cts:latinLit:phi0690.phi003:11.882	moenibus in patriis atque inter tuta domorum
urn:cts:latinLit:phi0690.phi003:11.883	confixi exspirant animas. Pars claudere portas:
urn:cts:latinLit:phi0690.phi003:11.884	nec sociis aperire viam nec moenibus audent
urn:cts:latinLit:phi0690.phi003:11.885	accipere orantis, oriturque miserrima caedes
urn:cts:latinLit:phi0690.phi003:11.886	defendentum armis aditus inque arma ruentum.
urn:cts:latinLit:phi0690.phi003:11.887	Exclusi ante oculos lacrumantumque ora parentum
urn:cts:latinLit:phi0690.phi003:11.888	pars in praecipitis fossas urgente ruina
urn:cts:latinLit:phi0690.phi003:11.889	volvitur, immissis pars caeca et concita frenis
urn:cts:latinLit:phi0690.phi003:11.890	arietat in portas et duros obice postis.
urn:cts:latinLit:phi0690.phi003:11.891	Ipsae de muris summo certamine matres,
urn:cts:latinLit:phi0690.phi003:11.892	monstrat amor verus patriae, ut videre Camillam,
urn:cts:latinLit:phi0690.phi003:11.893	tela manu trepidae iaciunt ac robore duro
urn:cts:latinLit:phi0690.phi003:11.894	stipitibus ferrum sudibusque imitantur obustis
urn:cts:latinLit:phi0690.phi003:11.895	praecipites primaeque mori pro moenibus ardent.
urn:cts:latinLit:phi0690.phi003:11.896	Interea Turnum in silvis saevissimus implet
urn:cts:latinLit:phi0690.phi003:11.897	nuntius, et iuveni ingentem fert Acca tumultum:
urn:cts:latinLit:phi0690.phi003:11.898	deletas Volscorum acies, cecidisse Camillam,
urn:cts:latinLit:phi0690.phi003:11.899	ingruere infensos hostis et Marte secundo
urn:cts:latinLit:phi0690.phi003:11.900	omnia corripuisse, metum iam ad moenia ferri.
urn:cts:latinLit:phi0690.phi003:11.901	Ille furens, et saeva Iovis sic numina pellunt,
urn:cts:latinLit:phi0690.phi003:11.902	deserit obsessos collis, nemora aspera linquit.
urn:cts:latinLit:phi0690.phi003:11.903	Vix e conspectu exierat campumque tenebat,
urn:cts:latinLit:phi0690.phi003:11.904	cum pater Aeneas saltus ingressus apertos
urn:cts:latinLit:phi0690.phi003:11.905	exsuperatque iugum silvaque evadit opaca.
urn:cts:latinLit:phi0690.phi003:11.906	Sic ambo ad muros rapidi totoque feruntur
urn:cts:latinLit:phi0690.phi003:11.907	agmine nec longis inter se passibus absunt;
urn:cts:latinLit:phi0690.phi003:11.908	ac simul Aeneas fumantis pulvere campos
urn:cts:latinLit:phi0690.phi003:11.909	prospexit longe Laurentiaque agmina vidit,
urn:cts:latinLit:phi0690.phi003:11.910	et saevum Aenean adgnovit Turnus in armis
urn:cts:latinLit:phi0690.phi003:11.911	adventumque pedum flatusque audivit equorum.
urn:cts:latinLit:phi0690.phi003:11.912	Continuoque ineant pugnas et proelia temptent,
urn:cts:latinLit:phi0690.phi003:11.913	ni roseus fessos iam gurgite Phoebus Hibero
urn:cts:latinLit:phi0690.phi003:11.914	tinguat equos noctemque die labente reducat:
urn:cts:latinLit:phi0690.phi003:11.915	considunt castris ante urbem et moenia vallant.

urn:cts:latinLit:phi0690.phi003:12.1	Turnus ut infractos adverso Marte Latinos
urn:cts:latinLit:phi0690.phi003:12.2	defecisse videt, sua nunc promissa reposci,
urn:cts:latinLit:phi0690.phi003:12.3	se signari oculis, ultro implacabilis ardet
urn:cts:latinLit:phi0690.phi003:12.4	attollitque animos. Poenorum qualis in arvis
urn:cts:latinLit:phi0690.phi003:12.5	saucius ille gravi venantum vulnere pectus
urn:cts:latinLit:phi0690.phi003:12.6	tum demum movet arma leo gaudetque comantis
urn:cts:latinLit:phi0690.phi003:12.7	excutiens cervice toros fixumque latronis
urn:cts:latinLit:phi0690.phi003:12.8	inpavidus frangit telum et fremit ore cruento:
urn:cts:latinLit:phi0690.phi003:12.9	haud secus adcenso gliscit violentia Turno.
urn:cts:latinLit:phi0690.phi003:12.10	Tum sic adfatur regem atque ita turbidus infit:
urn:cts:latinLit:phi0690.phi003:12.11	"Nulla mora in Turno; nihil est quod dicta retractent
urn:cts:latinLit:phi0690.phi003:12.12	ignavi Aeneadae, nec quae pepigere recusent.
urn:cts:latinLit:phi0690.phi003:12.13	Congredior, fer sacra, pater, et concipe foedus.
urn:cts:latinLit:phi0690.phi003:12.14	Aut hac Dardanium dextra sub Tartara mittam,
urn:cts:latinLit:phi0690.phi003:12.15	desertorem Asiae (sedeant spectentque Latini),
urn:cts:latinLit:phi0690.phi003:12.16	et solus ferro crimen commune refellam,
urn:cts:latinLit:phi0690.phi003:12.17	aut habeat victos, cedat Lavinia coniunx."
urn:cts:latinLit:phi0690.phi003:12.18	Olli sedato respondit corde Latinus:
urn:cts:latinLit:phi0690.phi003:12.19	"O praestans animi iuvenis, quantum ipse feroci
urn:cts:latinLit:phi0690.phi003:12.20	virtute exsuperas, tanto me impensius aequum est
urn:cts:latinLit:phi0690.phi003:12.21	consulere atque omnis metuentem expendere casus.
urn:cts:latinLit:phi0690.phi003:12.22	Sunt tibi regna patris Dauni, sunt oppida capta
urn:cts:latinLit:phi0690.phi003:12.23	multa manu, nec non aurumque animusque Latino est;
urn:cts:latinLit:phi0690.phi003:12.24	sunt aliae innuptae Latio et Laurentibus arvis,
urn:cts:latinLit:phi0690.phi003:12.25	nec genus indecores. Sine me haec haud mollia fatu
urn:cts:latinLit:phi0690.phi003:12.26	sublatis aperire dolis, simul hoc animo hauri.
urn:cts:latinLit:phi0690.phi003:12.27	Me natam nulli veterum sociare procorum
urn:cts:latinLit:phi0690.phi003:12.28	fas erat, idque omnes divique hominesque canebant.
urn:cts:latinLit:phi0690.phi003:12.29	Victus amore tui, cognato sanguine victus
urn:cts:latinLit:phi0690.phi003:12.30	coniugis et maestae lacrumis, vincla omnia rupi:
urn:cts:latinLit:phi0690.phi003:12.31	promissam eripui genero, arma impia sumpsi.
urn:cts:latinLit:phi0690.phi003:12.32	Ex illo qui me casus, quae, Turne, sequantur
urn:cts:latinLit:phi0690.phi003:12.33	bella, vides, quantos primus patiare labores.
urn:cts:latinLit:phi0690.phi003:12.34	Bis magna victi pugna vix urbe tuemur
urn:cts:latinLit:phi0690.phi003:12.35	spes Italas; recalent nostro Thybrina fluenta
urn:cts:latinLit:phi0690.phi003:12.36	sanguine adhuc campique ingentes ossibus albent.
urn:cts:latinLit:phi0690.phi003:12.37	Quo referor totiens? Quae mentem insania mutat?
urn:cts:latinLit:phi0690.phi003:12.38	Si Turno exstincto socios sum adscire paratus,
urn:cts:latinLit:phi0690.phi003:12.39	cur non incolumi potius certamina tollo?
urn:cts:latinLit:phi0690.phi003:12.40	Quid consanguinei Rutuli, quid cetera dicet
urn:cts:latinLit:phi0690.phi003:12.41	Italia, ad mortem si te---Fors dicta refutet!---
urn:cts:latinLit:phi0690.phi003:12.42	prodiderim, natam et conubia nostra petentem?
urn:cts:latinLit:phi0690.phi003:12.43	Respice res bello varias; miserere parentis
urn:cts:latinLit:phi0690.phi003:12.44	longaevi, quem nunc maestum patria Ardea longe
urn:cts:latinLit:phi0690.phi003:12.45	dividit." Haudquaquam dictis violentia Turni
urn:cts:latinLit:phi0690.phi003:12.46	flectitur: exsuperat magis aegrescitque medendo.
urn:cts:latinLit:phi0690.phi003:12.47	Ut primum fari potuit, sic institit ore:
urn:cts:latinLit:phi0690.phi003:12.48	"Quam pro me curam geris, hanc precor, optime, pro me
urn:cts:latinLit:phi0690.phi003:12.49	deponas letumque sinas pro laude pacisci:
urn:cts:latinLit:phi0690.phi003:12.50	et nos tela, pater, ferrumque haud debile dextra
urn:cts:latinLit:phi0690.phi003:12.51	spargimus; et nostro sequitur de volnere sanguis.
urn:cts:latinLit:phi0690.phi003:12.52	longe illi dea mater erit, quae nube fugacem
urn:cts:latinLit:phi0690.phi003:12.53	feminea tegat et vanis sese occulat umbris."
urn:cts:latinLit:phi0690.phi003:12.54	At regina, nova pugnae conterrita sorte,
urn:cts:latinLit:phi0690.phi003:12.55	flebat et ardentem generum monitura tenebat:
urn:cts:latinLit:phi0690.phi003:12.56	"Turne, per has ego te lacrimas, per siquis Amatae
urn:cts:latinLit:phi0690.phi003:12.57	tangit honos animum (spes tu nunc una, senectae
urn:cts:latinLit:phi0690.phi003:12.58	tu requies miserae, decus imperiumque Latini
urn:cts:latinLit:phi0690.phi003:12.59	te penes, in te omnis domus inclinata recumbit).
urn:cts:latinLit:phi0690.phi003:12.60	unum oro: desiste manum committere Teucris.
urn:cts:latinLit:phi0690.phi003:12.61	Qui te cumque manent isto certamine casus,
urn:cts:latinLit:phi0690.phi003:12.62	et me, Turne, manent: simul haec invisa relinquam
urn:cts:latinLit:phi0690.phi003:12.63	lumina nec generum Aenean captiva videbo."
urn:cts:latinLit:phi0690.phi003:12.64	Accepit vocem lacrimis Lavinia matris
urn:cts:latinLit:phi0690.phi003:12.65	flagrantis perfusa genas, quoi plurimus ignem
urn:cts:latinLit:phi0690.phi003:12.66	subiecit rubor et calefacta per ora cucurrit.
urn:cts:latinLit:phi0690.phi003:12.67	Indum sanguineo veluti violaverit ostro
urn:cts:latinLit:phi0690.phi003:12.68	siquis ebur, aut mixta rubent ubi lilia multa
urn:cts:latinLit:phi0690.phi003:12.69	alba rosa: talis virgo dabat ore colores.
urn:cts:latinLit:phi0690.phi003:12.70	Illum turbat amor, figitque in virgine voltus:
urn:cts:latinLit:phi0690.phi003:12.71	ardet in arma magis paucisque adfatur Amatam.
urn:cts:latinLit:phi0690.phi003:12.72	"Ne, quaeso, ne me lacrimis neve omine tanto
urn:cts:latinLit:phi0690.phi003:12.73	prosequere in duri certamina Martis euntem,
urn:cts:latinLit:phi0690.phi003:12.74	O mater; neque enim Turno mora libera mortis.
urn:cts:latinLit:phi0690.phi003:12.75	Nuntius haec Idmon Phrygio mea dicta tyranno
urn:cts:latinLit:phi0690.phi003:12.76	haud placitura refer: cum primum crastina caelo
urn:cts:latinLit:phi0690.phi003:12.77	puniceis invecta rotis Aurora rubebit,
urn:cts:latinLit:phi0690.phi003:12.78	non Teucros agat in Rutulos, Teucrum arma quiescant
urn:cts:latinLit:phi0690.phi003:12.79	et Rutuli; nostro dirimamus sanguine bellum,
urn:cts:latinLit:phi0690.phi003:12.80	illo quaeratur coniunx Lavinia campo."
urn:cts:latinLit:phi0690.phi003:12.81	Haec ubi dicta dedit rapidusque in tecta recessit.
urn:cts:latinLit:phi0690.phi003:12.82	poscit equos gaudetque tuens ante ora frementis,
urn:cts:latinLit:phi0690.phi003:12.83	Pilumno quos ipsa decus dedit Orithyia,
urn:cts:latinLit:phi0690.phi003:12.84	qui candore nives anteirent, cursibus auras.
urn:cts:latinLit:phi0690.phi003:12.85	Circumstant properi aurigae manibusque lacessunt
urn:cts:latinLit:phi0690.phi003:12.86	pectora plausa cavis et colla comantia pectunt.
urn:cts:latinLit:phi0690.phi003:12.87	Ipse dehinc auro squalentem alboque orichalco
urn:cts:latinLit:phi0690.phi003:12.88	circumdat loricam umeris; simul aptat habendo
urn:cts:latinLit:phi0690.phi003:12.89	ensemque clipeumque et rubrae cornua cristae.
urn:cts:latinLit:phi0690.phi003:12.90	ensem, quem Dauno ignipotens deus ipse parenti
urn:cts:latinLit:phi0690.phi003:12.91	fecerat et Stygia candentem tinxerat unda.
urn:cts:latinLit:phi0690.phi003:12.92	Exin quae mediis ingenti adnixa columnae
urn:cts:latinLit:phi0690.phi003:12.93	aedibus adstabat, validam vi corripit hastam,
urn:cts:latinLit:phi0690.phi003:12.94	Actoris Aurunci spolium, quassatque trementem
urn:cts:latinLit:phi0690.phi003:12.95	vociferans: "Nunc, O numquam frustrata vocatus
urn:cts:latinLit:phi0690.phi003:12.96	hasta meos, nunc tempus adest: te maximus Actor
urn:cts:latinLit:phi0690.phi003:12.97	te Turni nunc dextra gerit. Da sternere corpus
urn:cts:latinLit:phi0690.phi003:12.98	loricamque manu valida lacerare revulsam
urn:cts:latinLit:phi0690.phi003:12.99	semiviri Phrygis et foedare in pulvere crinis
urn:cts:latinLit:phi0690.phi003:12.100	vibratos calido ferro murraque madentis."
urn:cts:latinLit:phi0690.phi003:12.101	His agitur furiis; totoque ardentis ab ore
urn:cts:latinLit:phi0690.phi003:12.102	scintillae absistunt, oculis micat acribus ignis:
urn:cts:latinLit:phi0690.phi003:12.103	mugitus veluti cum prima in proelia taurus
urn:cts:latinLit:phi0690.phi003:12.104	terrificos ciet atque irasci in cornua temptat,
urn:cts:latinLit:phi0690.phi003:12.105	arboris obnixus trunco, ventosque lacessit
urn:cts:latinLit:phi0690.phi003:12.106	ictibus aut sparsa ad pugnam proludit harena.
urn:cts:latinLit:phi0690.phi003:12.107	Nec minus interea maternis saevos in armis
urn:cts:latinLit:phi0690.phi003:12.108	Aeneas acuit Martem et se suscitat ira,
urn:cts:latinLit:phi0690.phi003:12.109	oblato gaudens componi foedere bellum,
urn:cts:latinLit:phi0690.phi003:12.110	tum socios maestique metum solatur Iuli,
urn:cts:latinLit:phi0690.phi003:12.111	fata docens, regique iubet responsa Latino
urn:cts:latinLit:phi0690.phi003:12.112	certa referre viros et pacis dicere leges.
urn:cts:latinLit:phi0690.phi003:12.113	Postera vix summos spargebat lumine montis
urn:cts:latinLit:phi0690.phi003:12.114	orta dies, cum primum alto se gurgite tollunt
urn:cts:latinLit:phi0690.phi003:12.115	solis equi lucemque elatis naribus efflant:
urn:cts:latinLit:phi0690.phi003:12.116	campum ad certamen magnae sub moenibus urbis
urn:cts:latinLit:phi0690.phi003:12.117	dimensi Rutulique viri Teucrique parabant
urn:cts:latinLit:phi0690.phi003:12.118	in medioque focos et dis communibus aras
urn:cts:latinLit:phi0690.phi003:12.119	gramineas. Alii fontemque ignemque ferebant,
urn:cts:latinLit:phi0690.phi003:12.120	velati limo et verbena tempora vincti.
urn:cts:latinLit:phi0690.phi003:12.121	Procedit legio Ausonidum, pilataque plenis
urn:cts:latinLit:phi0690.phi003:12.122	agmina se fundunt portis. Hinc Trous omnis
urn:cts:latinLit:phi0690.phi003:12.123	Tyrrhenusque ruit variis exercitus armis,
urn:cts:latinLit:phi0690.phi003:12.124	haud secus instructi ferro, quam si aspera Martis
urn:cts:latinLit:phi0690.phi003:12.125	pugna vocet; nec non mediis in milibus ipsi
urn:cts:latinLit:phi0690.phi003:12.126	ductores auro volitant ostroque decori,
urn:cts:latinLit:phi0690.phi003:12.127	et genus Assaraci Mnestheus et fortis Asilas
urn:cts:latinLit:phi0690.phi003:12.128	et Messapus equum domitor, Neptunia proles.
urn:cts:latinLit:phi0690.phi003:12.129	Utque dato signo spatia in sua quisque recessit,
urn:cts:latinLit:phi0690.phi003:12.130	defigunt tellure hastas et scuta reclinant.
urn:cts:latinLit:phi0690.phi003:12.131	Tum studio effusae matres et volgus inermum
urn:cts:latinLit:phi0690.phi003:12.132	invalidique senes turris ac tecta domorum
urn:cts:latinLit:phi0690.phi003:12.133	obsedere, alii portis sublimibus adstant.
urn:cts:latinLit:phi0690.phi003:12.134	At Iuno e summo, qui nunc Albanus habetur,
urn:cts:latinLit:phi0690.phi003:12.135	tum neque nomen erat nec honos aut gloria monti,
urn:cts:latinLit:phi0690.phi003:12.136	prospiciens tumulo campum aspectabat et ambas
urn:cts:latinLit:phi0690.phi003:12.137	Laurentum Troumque acies urbemque Latini.
urn:cts:latinLit:phi0690.phi003:12.138	Extemplo Turni sic est adfata sororem
urn:cts:latinLit:phi0690.phi003:12.139	diva deam, stagnis quae fluminibusque sonoris
urn:cts:latinLit:phi0690.phi003:12.140	praesidet (hunc illi rex aetheris altus honorem
urn:cts:latinLit:phi0690.phi003:12.141	Iuppiter erepta pro virginitate sacravit):
urn:cts:latinLit:phi0690.phi003:12.142	"Nympha, decus fluviorum, animo gratissima nostro,
urn:cts:latinLit:phi0690.phi003:12.143	scis ut te cunctis unam, quaecumque Latinae
urn:cts:latinLit:phi0690.phi003:12.144	magnanimi Iovis ingratum ascendere cubile,
urn:cts:latinLit:phi0690.phi003:12.145	praetulerim caelique lubens in parte locarim:
urn:cts:latinLit:phi0690.phi003:12.146	disce tuum, ne me incuses, Iuturna, dolorem.
urn:cts:latinLit:phi0690.phi003:12.147	Qua visa est Fortuna pati Parcaeque sinebant
urn:cts:latinLit:phi0690.phi003:12.148	cedere res Latio, Turnum et tua moenia texi:
urn:cts:latinLit:phi0690.phi003:12.149	nunc iuvenem imparibus video concurrere fatis,
urn:cts:latinLit:phi0690.phi003:12.150	Parcarumque dies et vis inimica propinquat.
urn:cts:latinLit:phi0690.phi003:12.151	Non pugnam aspicere hanc oculis, non foedera possum.
urn:cts:latinLit:phi0690.phi003:12.152	Tu pro germano siquid praesentius audes,
urn:cts:latinLit:phi0690.phi003:12.153	perge: decet. Forsan miseros meliora sequentur."
urn:cts:latinLit:phi0690.phi003:12.154	Vix ea, cum lacrimas oculis Iuturna profudit
urn:cts:latinLit:phi0690.phi003:12.155	terque quaterque manu pectus percussit honestum.
urn:cts:latinLit:phi0690.phi003:12.156	"Non lacrumis hoc tempus," ait Saturnia Iuno:
urn:cts:latinLit:phi0690.phi003:12.157	"Adcetera et fratrem, siquis modus, eripe morti,
urn:cts:latinLit:phi0690.phi003:12.158	aut tu bella cie conceptumque excute foedus:
urn:cts:latinLit:phi0690.phi003:12.159	auctor ego audendi." Sic exhortata reliquit
urn:cts:latinLit:phi0690.phi003:12.160	incertam et tristi turbatam volnere mentis.
urn:cts:latinLit:phi0690.phi003:12.161	Interea reges, ingenti mole Latinus
urn:cts:latinLit:phi0690.phi003:12.162	quadriiugo vehitur curru, cui tempora circum
urn:cts:latinLit:phi0690.phi003:12.163	aurati bis sex radii fulgentia cingunt,
urn:cts:latinLit:phi0690.phi003:12.164	Solis avi specimen; bigis it Turnus in albis,
urn:cts:latinLit:phi0690.phi003:12.165	bina manu lato crispans hastilia ferro;
urn:cts:latinLit:phi0690.phi003:12.166	hinc pater Aeneas, Romanae stirpis origo,
urn:cts:latinLit:phi0690.phi003:12.167	sidereo flagrans clipeo et caelestibus armis,
urn:cts:latinLit:phi0690.phi003:12.168	et iuxta Ascanius, magnae spes altera Romae,
urn:cts:latinLit:phi0690.phi003:12.169	procedunt castris, puraque in veste sacerdos
urn:cts:latinLit:phi0690.phi003:12.170	saetigeri fetum suis intonsamque bidentem
urn:cts:latinLit:phi0690.phi003:12.171	adtulit admovitque pecus flagrantibus aris.
urn:cts:latinLit:phi0690.phi003:12.172	Illi ad surgentem conversi lumina solem
urn:cts:latinLit:phi0690.phi003:12.173	dant fruges manibus salsas et tempora ferro
urn:cts:latinLit:phi0690.phi003:12.174	summa notant pecudum paterisque altaria libant.
urn:cts:latinLit:phi0690.phi003:12.175	Tum pius Aeneas stricto sic ense precatur:
urn:cts:latinLit:phi0690.phi003:12.176	"Esto nunc Sol testis et haec mihi Terra voeanti,
urn:cts:latinLit:phi0690.phi003:12.177	quam propter tantos potui perferre labores,
urn:cts:latinLit:phi0690.phi003:12.178	et pater omnipotens et tu Saturnia coniunx,
urn:cts:latinLit:phi0690.phi003:12.179	iam melior, iam, diva, precor, tuque inclute Mavors,
urn:cts:latinLit:phi0690.phi003:12.180	cuncta tuo qui bella, pater, sub numine torques;
urn:cts:latinLit:phi0690.phi003:12.181	fontisque fluviosque voco, quaeque aetheris alti
urn:cts:latinLit:phi0690.phi003:12.182	religio et quae caeruleo sunt numina ponto:
urn:cts:latinLit:phi0690.phi003:12.183	cesserit Ausonio si fors victoria Turno,
urn:cts:latinLit:phi0690.phi003:12.184	convenit Evandri victos discedere ad urbem,
urn:cts:latinLit:phi0690.phi003:12.185	cedet Iulus agris, nec post arma ulla rebelles
urn:cts:latinLit:phi0690.phi003:12.186	Aeneadae referent ferrove haec regna lacessent,
urn:cts:latinLit:phi0690.phi003:12.187	sin nostrum adnuerit nobis Victoria Martem
urn:cts:latinLit:phi0690.phi003:12.188	(ut potius reor et potius di numine firment),
urn:cts:latinLit:phi0690.phi003:12.189	non ego nec Teucris Italos parere iubebo
urn:cts:latinLit:phi0690.phi003:12.190	nec mihi regna peto: paribus se legibus ambae
urn:cts:latinLit:phi0690.phi003:12.191	invictae gentes aeterna in foedera mittant.
urn:cts:latinLit:phi0690.phi003:12.192	Sacra deosque dabo; socer arma Latinus habeto,
urn:cts:latinLit:phi0690.phi003:12.193	imperium sollemne socer; mihi moenia Teucri
urn:cts:latinLit:phi0690.phi003:12.194	constituent, urbique dabit Lavinia nomen."
urn:cts:latinLit:phi0690.phi003:12.195	Sic prior Aeneas; sequitur sic deinde Latinus
urn:cts:latinLit:phi0690.phi003:12.196	suspiciens caelum tenditque ad sidera dextram:
urn:cts:latinLit:phi0690.phi003:12.197	"Haec eadem, Aenea, terram mare sidera iuro
urn:cts:latinLit:phi0690.phi003:12.198	Latonaeque genus duplex Ianumque bifrontem
urn:cts:latinLit:phi0690.phi003:12.199	vimque deum infernam et duri sacraria Ditis;
urn:cts:latinLit:phi0690.phi003:12.200	audiat haec genitor, qui foedera fulmine sancit.
urn:cts:latinLit:phi0690.phi003:12.201	Tango aras, medios ignis et numina testor:
urn:cts:latinLit:phi0690.phi003:12.202	nulla dies pacem hanc Italis nec foedera rumpet,
urn:cts:latinLit:phi0690.phi003:12.203	quo res cumque cadent; nec me vis ulla volentem
urn:cts:latinLit:phi0690.phi003:12.204	avertet, non, si tellurem effundat in undas
urn:cts:latinLit:phi0690.phi003:12.205	diluvio miscens caelumque in Tartara solvat;
urn:cts:latinLit:phi0690.phi003:12.206	ut sceptrum hoc" (dextra sceptrum nam forte gerebat
urn:cts:latinLit:phi0690.phi003:12.207	"numquam fronde levi fundet virgulta nec umbras,
urn:cts:latinLit:phi0690.phi003:12.208	cum semel in silvis imo de stirpe recisum
urn:cts:latinLit:phi0690.phi003:12.209	matre caret posuitque comas et bracchia ferro,
urn:cts:latinLit:phi0690.phi003:12.210	olim arbos, nunc artificis manus aere decoro
urn:cts:latinLit:phi0690.phi003:12.211	inclusit patribusque dedit gesture Latinis."
urn:cts:latinLit:phi0690.phi003:12.212	Talibus inter se firmabant foedera dictis
urn:cts:latinLit:phi0690.phi003:12.213	conspectu in medio procerum. Tum rite sacratas
urn:cts:latinLit:phi0690.phi003:12.214	in flammam iugulant pecudes et viscera vivis
urn:cts:latinLit:phi0690.phi003:12.215	eripiunt cumulantque oneratis lancibus aras.
urn:cts:latinLit:phi0690.phi003:12.216	At vero Rutulis inpar ea pugna videri
urn:cts:latinLit:phi0690.phi003:12.217	iamdudum et vario misceri pectora motu;
urn:cts:latinLit:phi0690.phi003:12.218	tum magis, ut propius cernunt non viribus aequis.
urn:cts:latinLit:phi0690.phi003:12.219	Adiuvat incessu tacito progressus et aram
urn:cts:latinLit:phi0690.phi003:12.220	suppliciter venerans demisso lumine Turnus
urn:cts:latinLit:phi0690.phi003:12.221	tabentesque genae et iuvenali in corpore pallor.
urn:cts:latinLit:phi0690.phi003:12.222	Quem simul ac Iuturna soror crebrescere vidit
urn:cts:latinLit:phi0690.phi003:12.223	sermonem et volgi variare labantia corda,
urn:cts:latinLit:phi0690.phi003:12.224	in medias acies, formam adsimulata Camerti,
urn:cts:latinLit:phi0690.phi003:12.225	cui genus a proavis ingens clarumque paternae
urn:cts:latinLit:phi0690.phi003:12.226	nomen erat virtutis, et ipse acerrimus armis,
urn:cts:latinLit:phi0690.phi003:12.227	in medias dat sese acies haud nescia rerum
urn:cts:latinLit:phi0690.phi003:12.228	rumoresque serit varios ac talia fatur:
urn:cts:latinLit:phi0690.phi003:12.229	"Non pudet, O Rutuli, pro cunctis talibus unam
urn:cts:latinLit:phi0690.phi003:12.230	obiectare animam? Numerone an viribus aequi
urn:cts:latinLit:phi0690.phi003:12.231	non sumus? En omnes et Troes et Arcades hi sunt
urn:cts:latinLit:phi0690.phi003:12.232	fatalesque manus, infensa Etruria Turno:
urn:cts:latinLit:phi0690.phi003:12.233	vix hostem, alterni si congrediamur, habemus.
urn:cts:latinLit:phi0690.phi003:12.234	Ille quidem ad superos, quorum se devovet aris,
urn:cts:latinLit:phi0690.phi003:12.235	succedet fama vivusque per ora feretur:
urn:cts:latinLit:phi0690.phi003:12.236	nos patria amissa dominis parere superbis
urn:cts:latinLit:phi0690.phi003:12.237	cogemur, qui nunc lenti consedimus arvis."
urn:cts:latinLit:phi0690.phi003:12.238	Talibus incensa est iuvenum sententia dictis
urn:cts:latinLit:phi0690.phi003:12.239	iam magis atque magis, serpitque per agmina murmur;
urn:cts:latinLit:phi0690.phi003:12.240	ipsi Laurentes mutati ipsique Latini.
urn:cts:latinLit:phi0690.phi003:12.241	Qui sibi iam requiem pugnae rebusque salutem
urn:cts:latinLit:phi0690.phi003:12.242	sperabant, nunc arma volunt foedusque precantur
urn:cts:latinLit:phi0690.phi003:12.243	infectum et Turni sortem miserantur iniquam.
urn:cts:latinLit:phi0690.phi003:12.244	His aliud maius Iuturna adiungit et alto
urn:cts:latinLit:phi0690.phi003:12.245	dat signum caelo, quo non praesentius ullum
urn:cts:latinLit:phi0690.phi003:12.246	turbavit mentes Italas monstroque fefellit.
urn:cts:latinLit:phi0690.phi003:12.247	Namque volans rubra fulvus Iovis ales in aethra
urn:cts:latinLit:phi0690.phi003:12.248	litoreas agitabat aves turbamque sonantem
urn:cts:latinLit:phi0690.phi003:12.249	agminis aligeri, subito cum lapsus ad undas
urn:cts:latinLit:phi0690.phi003:12.250	cycnum excellentem pedibus rapit improbus uncis.
urn:cts:latinLit:phi0690.phi003:12.251	Adrexere animos Itali, cunctaeque volucres
urn:cts:latinLit:phi0690.phi003:12.252	convertunt clamore fugam, mirabile visu,
urn:cts:latinLit:phi0690.phi003:12.253	aetheraque obscurant pennis hostemque per auras
urn:cts:latinLit:phi0690.phi003:12.254	facta nube premunt, donec vi victus et ipso
urn:cts:latinLit:phi0690.phi003:12.255	pondere defecit, praedamque ex unguibus ales
urn:cts:latinLit:phi0690.phi003:12.256	proiecit fluvio penitusque in nubila fugit.
urn:cts:latinLit:phi0690.phi003:12.257	Tum vero augurium Rutuli clamore salutant
urn:cts:latinLit:phi0690.phi003:12.258	expediuntque manus; primusque Tolumnius augur
urn:cts:latinLit:phi0690.phi003:12.259	"Hoc erat, hoc, votis," inquit, "quod saepe petivi.
urn:cts:latinLit:phi0690.phi003:12.260	Adcipio adgnoscoque deos; me, me duce ferrum
urn:cts:latinLit:phi0690.phi003:12.261	corripite, O miseri, quos improbus advena bello
urn:cts:latinLit:phi0690.phi003:12.262	territat invalidas ut aves et litora vestra
urn:cts:latinLit:phi0690.phi003:12.263	vi populat: petet ille fugam penitusque profundo
urn:cts:latinLit:phi0690.phi003:12.264	vela dabit. Vos unanimi densete catervas
urn:cts:latinLit:phi0690.phi003:12.265	et regem vobis pugna defendite raptum."
urn:cts:latinLit:phi0690.phi003:12.266	Dixit et adversos telum contorsit in hostis
urn:cts:latinLit:phi0690.phi003:12.267	procurrens: sonitum dat stridula cornus et auras
urn:cts:latinLit:phi0690.phi003:12.268	certa secat. Simul hoc, simul ingens clamor et omnes
urn:cts:latinLit:phi0690.phi003:12.269	turbati cunei calefactaque corda tumultu.
urn:cts:latinLit:phi0690.phi003:12.270	Hasta volans, ut forte novem pulcherrima fratrum
urn:cts:latinLit:phi0690.phi003:12.271	corpora constiterant contra, quos fida crearat
urn:cts:latinLit:phi0690.phi003:12.272	una tot Arcadio coniunx Tyrrhena Gylippo,
urn:cts:latinLit:phi0690.phi003:12.273	horum unum ad medium, teritur qua sutilis alvo
urn:cts:latinLit:phi0690.phi003:12.274	balteus et laterum iuncturas fibula mordet
urn:cts:latinLit:phi0690.phi003:12.275	egregium forma iuvenem et fulgentibus armis
urn:cts:latinLit:phi0690.phi003:12.276	transadigit costas fulvaque effundit harena.
urn:cts:latinLit:phi0690.phi003:12.277	At fratres, animosa phalanx accensaque luctu,
urn:cts:latinLit:phi0690.phi003:12.278	pars, gladios stringunt manibus, pars missile ferrum
urn:cts:latinLit:phi0690.phi003:12.279	corripiunt caecique ruunt. Quos agmina contra
urn:cts:latinLit:phi0690.phi003:12.280	procurrunt Laurentum, hinc densi rursus inundant
urn:cts:latinLit:phi0690.phi003:12.281	Troes Agyllinique et pictis Arcades armis:
urn:cts:latinLit:phi0690.phi003:12.282	sic omnis amor unus habet decernere ferro.
urn:cts:latinLit:phi0690.phi003:12.283	Diripuere aras, it toto turbida caelo
urn:cts:latinLit:phi0690.phi003:12.284	tempestas telorum ac ferreus ingruit imber,
urn:cts:latinLit:phi0690.phi003:12.285	craterasque focosque ferunt. Fugit ipse Latinus
urn:cts:latinLit:phi0690.phi003:12.286	pulsatos referens infecto foedere divos.
urn:cts:latinLit:phi0690.phi003:12.287	Infrenant alii currus aut corpora saltu
urn:cts:latinLit:phi0690.phi003:12.288	subiciunt in equos et strictis ensibus adsunt.
urn:cts:latinLit:phi0690.phi003:12.289	Messapus regem regisque insigne gerentem,
urn:cts:latinLit:phi0690.phi003:12.290	Tyrrhenum Aulesten, avidus confundere foedus,
urn:cts:latinLit:phi0690.phi003:12.291	adverso proterret equo: ruit ille recedens
urn:cts:latinLit:phi0690.phi003:12.292	et miser oppositis a tergo involvitur aris
urn:cts:latinLit:phi0690.phi003:12.293	in caput inque umeros. At fervidus advolat hasta
urn:cts:latinLit:phi0690.phi003:12.294	Messapus teloque orantem multa trabali
urn:cts:latinLit:phi0690.phi003:12.295	desuper altus equo graviter ferit atque ita fatur:
urn:cts:latinLit:phi0690.phi003:12.296	"Hoc habet, haec melior magnis data victima divis."
urn:cts:latinLit:phi0690.phi003:12.297	Concurrunt Itali spoliantque calentia membra.
urn:cts:latinLit:phi0690.phi003:12.298	Obvius ambustum torrem Corynaeus ab ara
urn:cts:latinLit:phi0690.phi003:12.299	corripit et venienti Ebuso plagamque ferenti
urn:cts:latinLit:phi0690.phi003:12.300	occupat os flammis: olli ingens barba reluxit
urn:cts:latinLit:phi0690.phi003:12.301	nidoremque ambusta dedit. Super ipse secutus
urn:cts:latinLit:phi0690.phi003:12.302	caesariem laeva turbati corripit hostis
urn:cts:latinLit:phi0690.phi003:12.303	inpressoque genu nitens terrae adplicat ipsum:
urn:cts:latinLit:phi0690.phi003:12.304	sic rigido latus ense ferit. Podalirius Alsum
urn:cts:latinLit:phi0690.phi003:12.305	pastorem primaque acie per tela ruentem,
urn:cts:latinLit:phi0690.phi003:12.306	ense sequens nudo superimminet: ille securi
urn:cts:latinLit:phi0690.phi003:12.307	adversi frontem mediam mentumque reducta
urn:cts:latinLit:phi0690.phi003:12.308	disicit et sparso late rigat arma cruore.
urn:cts:latinLit:phi0690.phi003:12.309	Olli dura quies oculos et ferreus urget
urn:cts:latinLit:phi0690.phi003:12.310	somnus, in aeternam conduntur lumina noctem.
urn:cts:latinLit:phi0690.phi003:12.311	At pius Aeneas dextram tendebat inermem
urn:cts:latinLit:phi0690.phi003:12.312	nudato capite atque suos clamore vocabat:
urn:cts:latinLit:phi0690.phi003:12.313	"Quo ruitis? Quaeve ista repens discordia surgit?
urn:cts:latinLit:phi0690.phi003:12.314	O cohibete iras! Ictum iam foedus et omnes
urn:cts:latinLit:phi0690.phi003:12.315	compositae leges; mihi ius concurrere soli;
urn:cts:latinLit:phi0690.phi003:12.316	me sinite atque auferte metus; ego foedera faxo
urn:cts:latinLit:phi0690.phi003:12.317	firma manu; Turnum debent haec iam mihi sacra."
urn:cts:latinLit:phi0690.phi003:12.318	Has inter voces, media inter talia verba
urn:cts:latinLit:phi0690.phi003:12.319	ecce viro stridens alis adlapsa sagitta est
urn:cts:latinLit:phi0690.phi003:12.320	incertum qua pulsa manu, quo turbine adacta,
urn:cts:latinLit:phi0690.phi003:12.321	Quis tantam Rutulis laudem, casusne deusne,
urn:cts:latinLit:phi0690.phi003:12.322	adtulerit: pressa est insignis gloria facti.
urn:cts:latinLit:phi0690.phi003:12.323	nec sese Aeneae iactavit vulnere quisquam.
urn:cts:latinLit:phi0690.phi003:12.324	Turnus ut Aenean cedentem ex agmine vidit
urn:cts:latinLit:phi0690.phi003:12.325	turbatosque duces, subita spe fervidus ardet:
urn:cts:latinLit:phi0690.phi003:12.326	poscit equos atque arma simul saltuque superbus
urn:cts:latinLit:phi0690.phi003:12.327	emicat in currum et manibus molitur habenas.
urn:cts:latinLit:phi0690.phi003:12.328	Multa virum volitans dat fortia corpora Leto,
urn:cts:latinLit:phi0690.phi003:12.329	semineces volvit multos aut agmina curru
urn:cts:latinLit:phi0690.phi003:12.330	proterit aut raptas fugientibus ingerit hastas.
urn:cts:latinLit:phi0690.phi003:12.331	Qualis apud gelidi cum flumina concitus Hebri
urn:cts:latinLit:phi0690.phi003:12.332	sanguineus Mavors clipeo increpat atque furentis
urn:cts:latinLit:phi0690.phi003:12.333	bella movens immittit equos; illi aequore aperto
urn:cts:latinLit:phi0690.phi003:12.334	ante Notos Zephyrumque volant; gemit ultima pulsu
urn:cts:latinLit:phi0690.phi003:12.335	Thraca pedum; circumque atrae Formidinis ora
urn:cts:latinLit:phi0690.phi003:12.336	Iraeque Insidiaeque, dei comitatus, aguntur:
urn:cts:latinLit:phi0690.phi003:12.337	talis equos alacer media inter proelia Turnus
urn:cts:latinLit:phi0690.phi003:12.338	fumantis sudore quatit, miserabile caesis
urn:cts:latinLit:phi0690.phi003:12.339	hostibus insultans; spargit rapida ungula rores
urn:cts:latinLit:phi0690.phi003:12.340	sanguineos, mixtaque cruor calcatur harena.
urn:cts:latinLit:phi0690.phi003:12.341	Iamque neci Sthenelumque dedit Thamyrumque Pholumque,
urn:cts:latinLit:phi0690.phi003:12.342	hunc congressus et hunc, illum eminus; eminus ambo
urn:cts:latinLit:phi0690.phi003:12.343	Imbrasidas, Glaucum atque Laden, quos Imbrasus ipse
urn:cts:latinLit:phi0690.phi003:12.344	nutrierat Lycia paribusque ornaverat armis,
urn:cts:latinLit:phi0690.phi003:12.345	vel conferre manum vel equo praevertere ventos.
urn:cts:latinLit:phi0690.phi003:12.346	Parte alia media Eumedes in proelia fertur,
urn:cts:latinLit:phi0690.phi003:12.347	antiqui proles bello praeclara Dolonis,
urn:cts:latinLit:phi0690.phi003:12.348	nomine avum referens, animo manibusque parentem,
urn:cts:latinLit:phi0690.phi003:12.349	qui quondam, castra ut Danaum speculator adiret,
urn:cts:latinLit:phi0690.phi003:12.350	ausus Pelidae pretium sibi poscere currus;
urn:cts:latinLit:phi0690.phi003:12.351	illum Tydides alio pro talibus ausis
urn:cts:latinLit:phi0690.phi003:12.352	adfecit pretio, nec equis adspirat Achillis.
urn:cts:latinLit:phi0690.phi003:12.353	Hunc procul ut campo Turnus prospexit aperto,
urn:cts:latinLit:phi0690.phi003:12.354	ante levi iaculo longum per inane secutus
urn:cts:latinLit:phi0690.phi003:12.355	sistit equos biiugis et curru desilit atque
urn:cts:latinLit:phi0690.phi003:12.356	semianimi lapsoque supervenit et pede collo
urn:cts:latinLit:phi0690.phi003:12.357	impresso dextrae mucronem extorquet et alto
urn:cts:latinLit:phi0690.phi003:12.358	fulgentem tinguit iugulo atque haec insuper addit:
urn:cts:latinLit:phi0690.phi003:12.359	"En agros et quam bello, Troiane, petisti,
urn:cts:latinLit:phi0690.phi003:12.360	Hesperiam metire iacens: haec praemia qui me
urn:cts:latinLit:phi0690.phi003:12.361	ferro ausi temptare ferunt, sic moenia condunt."
urn:cts:latinLit:phi0690.phi003:12.362	Huic comitem Asbyten coniecta cuspide mittit.
urn:cts:latinLit:phi0690.phi003:12.363	Chloreaque Sybarimque Daretaque Thersilochumque
urn:cts:latinLit:phi0690.phi003:12.364	et sternacis equi lapsum cervice Thymoeten.
urn:cts:latinLit:phi0690.phi003:12.365	Ac velut Edoni Boreae cum spiritus alto
urn:cts:latinLit:phi0690.phi003:12.366	insonat Aegaeo sequiturque ad litora fluctus,
urn:cts:latinLit:phi0690.phi003:12.367	qua venti incubuere, fugam dant nubila caelo:
urn:cts:latinLit:phi0690.phi003:12.368	sic Turno, quacumque viam secat, agmina cedunt
urn:cts:latinLit:phi0690.phi003:12.369	conversaeque ruunt acies; fert impetus ipsum,
urn:cts:latinLit:phi0690.phi003:12.370	et cristam adverso curru quatit aura volantem.
urn:cts:latinLit:phi0690.phi003:12.371	Non tulit instantem Phegeus animisque frementem:
urn:cts:latinLit:phi0690.phi003:12.372	obiecit sese ad currum et spumantia frenis
urn:cts:latinLit:phi0690.phi003:12.373	ora citatorum dextra detorsit equorum.
urn:cts:latinLit:phi0690.phi003:12.374	Dum trahitur pendetque iugis, hunc lata retectum
urn:cts:latinLit:phi0690.phi003:12.375	lancea consequitur rumpitque infixa bilicem
urn:cts:latinLit:phi0690.phi003:12.376	loricam et summum degustat volnere corpus.
urn:cts:latinLit:phi0690.phi003:12.377	Ille tamen clipeo obiecto conversus in hostem
urn:cts:latinLit:phi0690.phi003:12.378	ibat et auxilium ducto mucrone petebat:
urn:cts:latinLit:phi0690.phi003:12.379	cum rota praecipitem et procursu concitus axis
urn:cts:latinLit:phi0690.phi003:12.380	impulit effunditque solo, Turnusque secutus
urn:cts:latinLit:phi0690.phi003:12.381	imam inter galeam summi thoracis et oras
urn:cts:latinLit:phi0690.phi003:12.382	abstulit ense caput truncumque reliquit harenae.
urn:cts:latinLit:phi0690.phi003:12.383	Atque ea dum campis victor dat funera Turnus,
urn:cts:latinLit:phi0690.phi003:12.384	interea Aenean Mnestheus et fidus Achates
urn:cts:latinLit:phi0690.phi003:12.385	Ascaniusque comes castris statuere cruentum,
urn:cts:latinLit:phi0690.phi003:12.386	alternos longa nitentem cuspide gressus.
urn:cts:latinLit:phi0690.phi003:12.387	Saevit et infracta luctatur arundine telum
urn:cts:latinLit:phi0690.phi003:12.388	eripere auxilioque viam, quae proxima, poscit
urn:cts:latinLit:phi0690.phi003:12.389	ense secent lato vulnus telique latebram
urn:cts:latinLit:phi0690.phi003:12.390	rescindant penitus seseque in bella remittant.
urn:cts:latinLit:phi0690.phi003:12.391	Iamque aderat Phoebo ante alios dilectus Iapyx
urn:cts:latinLit:phi0690.phi003:12.392	Iasides, acri quondam cui captus amore
urn:cts:latinLit:phi0690.phi003:12.393	ipse suas artes, sua munera, laetus Apollo
urn:cts:latinLit:phi0690.phi003:12.394	augurium citharamque dabat celerisque sagittas.
urn:cts:latinLit:phi0690.phi003:12.395	Ille ut depositi proferret fata parentis,
urn:cts:latinLit:phi0690.phi003:12.396	scire potestates herbarum usumque medendi
urn:cts:latinLit:phi0690.phi003:12.397	maluit et mutas agitare inglorius artes.
urn:cts:latinLit:phi0690.phi003:12.398	Stabat acerba fremens, ingentem nixus in hastam
urn:cts:latinLit:phi0690.phi003:12.399	Aeneas magno iuvenum et maerentis Iuli
urn:cts:latinLit:phi0690.phi003:12.400	concursu, lacrimis immobilis. Ille retorto
urn:cts:latinLit:phi0690.phi003:12.401	Paeonium in morem senior succinctus amictu
urn:cts:latinLit:phi0690.phi003:12.402	multa manu medica Phoebique potentibus herbis
urn:cts:latinLit:phi0690.phi003:12.403	nequiquam trepidat, nequiquam spicula dextra
urn:cts:latinLit:phi0690.phi003:12.404	sollicitat prensatque tenaci forcipe ferrum.
urn:cts:latinLit:phi0690.phi003:12.405	Nulla viam Fortuna regit, nihil auctor Apollo
urn:cts:latinLit:phi0690.phi003:12.406	subvenit; et saevus campis magis ac magis horror
urn:cts:latinLit:phi0690.phi003:12.407	crebrescit propiusque malum est. Iam pulvere caelum
urn:cts:latinLit:phi0690.phi003:12.408	stare vident: subeunt equites, et spicula castris
urn:cts:latinLit:phi0690.phi003:12.409	densa cadunt mediis. It tristis ad aethera clamor
urn:cts:latinLit:phi0690.phi003:12.410	bellantum iuvenum et duro sub Marte cadentum.
urn:cts:latinLit:phi0690.phi003:12.411	Hic Venus, indigno nati concussa dolore,
urn:cts:latinLit:phi0690.phi003:12.412	dictamnum genetrix Cretaea carpit ab Ida,
urn:cts:latinLit:phi0690.phi003:12.413	puberibus caulem foliis et flore comantem
urn:cts:latinLit:phi0690.phi003:12.414	purpureo; non illa feris incognita capris
urn:cts:latinLit:phi0690.phi003:12.415	gramina, cum tergo volucres haesere sagittae:
urn:cts:latinLit:phi0690.phi003:12.416	hoc Venus, obscuro faciem circumdata nimbo,
urn:cts:latinLit:phi0690.phi003:12.417	detulit; hoc fusum labris splendentibus amnem
urn:cts:latinLit:phi0690.phi003:12.418	inficit occulte medicans spargitque salubris
urn:cts:latinLit:phi0690.phi003:12.419	ambrosiae sucos et odoriferam panaceam.
urn:cts:latinLit:phi0690.phi003:12.420	Fovit ea volnus lympha longaevus Iapyx
urn:cts:latinLit:phi0690.phi003:12.421	ignorans, subitoque omnis de corpore fugit
urn:cts:latinLit:phi0690.phi003:12.422	quippe dolor, omnis stetit imo volnere sanguis;
urn:cts:latinLit:phi0690.phi003:12.423	iamque secuta manum nullo cogente sagitta
urn:cts:latinLit:phi0690.phi003:12.424	excidit, atque novae rediere in pristina vires.
urn:cts:latinLit:phi0690.phi003:12.425	"Arma citi properate viro! Quid statis?" Iapyx
urn:cts:latinLit:phi0690.phi003:12.426	conclamat primusque animos adcendit in hostem.
urn:cts:latinLit:phi0690.phi003:12.427	"Non haec humanis opibus, non arte magistra
urn:cts:latinLit:phi0690.phi003:12.428	proveniunt neque te, Aenea, mea dextera servat:
urn:cts:latinLit:phi0690.phi003:12.429	maior agit deus atque opera ad maiora remittit."
urn:cts:latinLit:phi0690.phi003:12.430	Ille avidus pugnae suras incluserat auro
urn:cts:latinLit:phi0690.phi003:12.431	hinc atque hinc oditque moras hastamque coruscat.
urn:cts:latinLit:phi0690.phi003:12.432	Postquam habilis lateri clipeus loricaque tergo est,
urn:cts:latinLit:phi0690.phi003:12.433	Ascanium fusis circum complectitur armis
urn:cts:latinLit:phi0690.phi003:12.434	summaque per galeam delibans oscula fatur:
urn:cts:latinLit:phi0690.phi003:12.435	"Disce, puer, virtutem ex me verumque laborem,
urn:cts:latinLit:phi0690.phi003:12.436	fortunam ex aliis. Nunc te mea dextera bello
urn:cts:latinLit:phi0690.phi003:12.437	defensum dabit et magna inter praemia ducet.
urn:cts:latinLit:phi0690.phi003:12.438	Tu facito, mox cum matura adoleverit aetas,
urn:cts:latinLit:phi0690.phi003:12.439	sis memor, et te animo repetentem exempla tuorum
urn:cts:latinLit:phi0690.phi003:12.440	et pater Aeneas et avunculus excitet Hector."
urn:cts:latinLit:phi0690.phi003:12.441	Haec ubi dicta dedit, portis sese extulit ingens,
urn:cts:latinLit:phi0690.phi003:12.442	telum immane manu quatiens; simul agmine denso
urn:cts:latinLit:phi0690.phi003:12.443	Antheusque Mnestheusque ruunt omnisque relictis
urn:cts:latinLit:phi0690.phi003:12.444	turba fluit castris: tum caeco pulvere campus
urn:cts:latinLit:phi0690.phi003:12.445	miscetur pulsuque pedum tremit excita tellus.
urn:cts:latinLit:phi0690.phi003:12.446	Vidit ab adverso venientis aggere Turnus,
urn:cts:latinLit:phi0690.phi003:12.447	videre Ausonii, gelidusque per ima cucurrit
urn:cts:latinLit:phi0690.phi003:12.448	ossa tremor: prima ante omnis Iuturna Latinos
urn:cts:latinLit:phi0690.phi003:12.449	audiit adgnovitque sonum et tremefacta refugit.
urn:cts:latinLit:phi0690.phi003:12.450	Ille volat campoque atrum rapit agmen aperto.
urn:cts:latinLit:phi0690.phi003:12.451	Qualis ubi ad terras abrupto sidere nimbus
urn:cts:latinLit:phi0690.phi003:12.452	it mare per medium; miseris heu praescia longe
urn:cts:latinLit:phi0690.phi003:12.453	horrescunt corda agricolis, dabit ille ruinas
urn:cts:latinLit:phi0690.phi003:12.454	arboribus stragemque satis, ruet omnia late;
urn:cts:latinLit:phi0690.phi003:12.455	ante volant sonitumque ferunt ad litora venti:
urn:cts:latinLit:phi0690.phi003:12.456	talis in adversos ductor Rhoeteius hostis
urn:cts:latinLit:phi0690.phi003:12.457	agmen agit, densi cuneis se quisque coactis
urn:cts:latinLit:phi0690.phi003:12.458	adglomerant. Ferit ense gravem Thymbraeus Osirim,
urn:cts:latinLit:phi0690.phi003:12.459	Archetium Mnestheus, Epulonem obtruncat Achates
urn:cts:latinLit:phi0690.phi003:12.460	Ufentemque Gyas; cadit ipse Tolumnius augur,
urn:cts:latinLit:phi0690.phi003:12.461	primus in adversos telum qui torserat hostis.
urn:cts:latinLit:phi0690.phi003:12.462	Tollitur in caelum clamor, versique vicissim
urn:cts:latinLit:phi0690.phi003:12.463	pulverulenta fuga Rutuli dant terga per agros.
urn:cts:latinLit:phi0690.phi003:12.464	Ipse neque aversos dignatur sternere Morti
urn:cts:latinLit:phi0690.phi003:12.465	nec pede congressos aequo nec tela ferentis
urn:cts:latinLit:phi0690.phi003:12.466	insequitur: solum densa in caligine Turnum
urn:cts:latinLit:phi0690.phi003:12.467	vestigat lustrans, solum in certamina poscit.
urn:cts:latinLit:phi0690.phi003:12.468	Hoc concussa metu mentem Iuturna virago
urn:cts:latinLit:phi0690.phi003:12.469	aurigam Turni media inter lora Metiscum
urn:cts:latinLit:phi0690.phi003:12.470	excutit et longe lapsum temone relinquit:
urn:cts:latinLit:phi0690.phi003:12.471	ipsa subit manibusque undantis flectit habenas,
urn:cts:latinLit:phi0690.phi003:12.472	cuncta gerens, vocemque et corpus et arma Metisci.
urn:cts:latinLit:phi0690.phi003:12.473	Nigra velut magnas domini cum divitis aedes
urn:cts:latinLit:phi0690.phi003:12.474	pervolat et pennis alta atria lustrat hirundo,
urn:cts:latinLit:phi0690.phi003:12.475	pabula parva legens nidisque loquacibus escas,
urn:cts:latinLit:phi0690.phi003:12.476	et nunc porticibus vacuis, nunc umida circum
urn:cts:latinLit:phi0690.phi003:12.477	stagna sonat: similis medios Iuturna per hostis
urn:cts:latinLit:phi0690.phi003:12.478	fertur equis rapidoque volans obit omnia curru
urn:cts:latinLit:phi0690.phi003:12.479	iamque hic germanum iamque hic ostentat ovantem
urn:cts:latinLit:phi0690.phi003:12.480	nec conferre manum patitur, volat avia longe.
urn:cts:latinLit:phi0690.phi003:12.481	Haud minus Aeneas tortos legit obvius orbes
urn:cts:latinLit:phi0690.phi003:12.482	vestigatque virum et disiecta per agmina magna
urn:cts:latinLit:phi0690.phi003:12.483	voce vocat. Quotiens oculos coniecit in hostem
urn:cts:latinLit:phi0690.phi003:12.484	alipedumque fugam cursu temptavit equorum,
urn:cts:latinLit:phi0690.phi003:12.485	aversos totiens currus Iuturna retorsit.
urn:cts:latinLit:phi0690.phi003:12.486	Heu quid agat? Vario nequiquam fluctuat aestu,
urn:cts:latinLit:phi0690.phi003:12.487	diversaeque vocant animum in contraria curae.
urn:cts:latinLit:phi0690.phi003:12.488	Huic Messapus, uti laeva duo forte gerebat
urn:cts:latinLit:phi0690.phi003:12.489	lenta levis cursu praefixa hastilia ferro,
urn:cts:latinLit:phi0690.phi003:12.490	horum unum certo contorquens dirigit ictu.
urn:cts:latinLit:phi0690.phi003:12.491	Substitit Aeneas et se collegit in arma,
urn:cts:latinLit:phi0690.phi003:12.492	poplite subsidens; apicem tamen incita summum
urn:cts:latinLit:phi0690.phi003:12.493	hasta tulit summasque excussit vertice cristas.
urn:cts:latinLit:phi0690.phi003:12.494	Tum vero adsurgunt irae; insidiisque subactus,
urn:cts:latinLit:phi0690.phi003:12.495	diversos ubi sensit equos currumque referri,
urn:cts:latinLit:phi0690.phi003:12.496	multa Iovem et laesi testatus foederis aras
urn:cts:latinLit:phi0690.phi003:12.497	iam tandem invadit medios et Marte secundo
urn:cts:latinLit:phi0690.phi003:12.498	terribilis saevam nullo discrimine caedem
urn:cts:latinLit:phi0690.phi003:12.499	suscitat irarumque omnis effundit habenas.
urn:cts:latinLit:phi0690.phi003:12.500	Quis mihi nunc tot acerba deus, quis carmine caedes
urn:cts:latinLit:phi0690.phi003:12.501	diversas obitumque ducum, quos aequore toto
urn:cts:latinLit:phi0690.phi003:12.502	inque vicem nunc Turnus agit, nunc Troius heros,
urn:cts:latinLit:phi0690.phi003:12.503	expediat? Tanton placuit concurrere motu.
urn:cts:latinLit:phi0690.phi003:12.504	Iuppiter, aeterna gentis in pace futuras?
urn:cts:latinLit:phi0690.phi003:12.505	Aeneas Rutulum Sucronem, ea prima ruentis
urn:cts:latinLit:phi0690.phi003:12.506	pugna loco statuit Teucros, haud multa morantem
urn:cts:latinLit:phi0690.phi003:12.507	excipit in latus et, qua fata celerrima, crudum
urn:cts:latinLit:phi0690.phi003:12.508	transadigit costas et cratis pectoris ensem.
urn:cts:latinLit:phi0690.phi003:12.509	Turnus equo deiectum Amycum fratremque Dioren,
urn:cts:latinLit:phi0690.phi003:12.510	congressus pedes, hunc venientem cuspide longa,
urn:cts:latinLit:phi0690.phi003:12.511	hunc mucrone ferit curruque abscisa duorum
urn:cts:latinLit:phi0690.phi003:12.512	suspendit capita et rorantia sanguine portat.
urn:cts:latinLit:phi0690.phi003:12.513	Ille Talon Tanaimque neci fortemque Cethegum,
urn:cts:latinLit:phi0690.phi003:12.514	tris uno congressu, et maestum mittit Oniten,
urn:cts:latinLit:phi0690.phi003:12.515	nomen Echionium matrisque genus Peridiae,
urn:cts:latinLit:phi0690.phi003:12.516	hic fratres Lycia missos et Apollinis agris
urn:cts:latinLit:phi0690.phi003:12.517	et iuvenem exosum nequiquam bella Menoeten,
urn:cts:latinLit:phi0690.phi003:12.518	Arcada, piscosae cui circum flumina Lernae
urn:cts:latinLit:phi0690.phi003:12.519	ars fuerat pauperque domus nec nota potentum
urn:cts:latinLit:phi0690.phi003:12.520	munera conductaque pater tellure serebat.
urn:cts:latinLit:phi0690.phi003:12.521	Ac velut immissi diversis partibus ignes
urn:cts:latinLit:phi0690.phi003:12.522	arentem in silvam et virgulta sonantia lauro,
urn:cts:latinLit:phi0690.phi003:12.523	aut ubi decursu rapido de montibus altis
urn:cts:latinLit:phi0690.phi003:12.524	dant sonitum spumosi amnes et in aequora currunt
urn:cts:latinLit:phi0690.phi003:12.525	quisque suum populatus iter: non segnius ambo
urn:cts:latinLit:phi0690.phi003:12.526	Aeneas Turnusque ruunt per proelia; nunc nunc
urn:cts:latinLit:phi0690.phi003:12.527	fluctuat ira intus, rumpuntur nescia vinci
urn:cts:latinLit:phi0690.phi003:12.528	pectora, nunc totis in Volnera viribus itur.
urn:cts:latinLit:phi0690.phi003:12.529	Murranum hic, atavos et avorum antiqua sonantem
urn:cts:latinLit:phi0690.phi003:12.530	nomina per regesque actum genus omne Latinos,
urn:cts:latinLit:phi0690.phi003:12.531	praecipitem scopulo atque ingentis turbine saxi
urn:cts:latinLit:phi0690.phi003:12.532	excutit effunditque solo: hunc lora et iuga subter
urn:cts:latinLit:phi0690.phi003:12.533	provolvere rotae, crebro super ungula pulsu
urn:cts:latinLit:phi0690.phi003:12.534	incita nec domini memorum proculcat equorum.
urn:cts:latinLit:phi0690.phi003:12.535	Ille ruenti Hyllo animisque immane frementi
urn:cts:latinLit:phi0690.phi003:12.536	occurrit telumque aurata ad tempora torquet:
urn:cts:latinLit:phi0690.phi003:12.537	olli per galeam fixo stetit hasta cerebro.
urn:cts:latinLit:phi0690.phi003:12.538	Dextera nec tua te, Graium fortissime Cretheu
urn:cts:latinLit:phi0690.phi003:12.539	eripuit Turno. Nec di texere Cupencum
urn:cts:latinLit:phi0690.phi003:12.540	Aenea veniente sui: dedit obvia ferro
urn:cts:latinLit:phi0690.phi003:12.541	pectora, nec misero clipei mora profuit aerei.
urn:cts:latinLit:phi0690.phi003:12.542	Te quoque Laurentes viderunt, Aeole, campi
urn:cts:latinLit:phi0690.phi003:12.543	oppetere et late terram consternere tergo
urn:cts:latinLit:phi0690.phi003:12.544	Occidis, Argivae quem non potuere phalanges
urn:cts:latinLit:phi0690.phi003:12.545	sternere nec Priami regnorum eversor Achilles;
urn:cts:latinLit:phi0690.phi003:12.546	hic tibi mortis erant metae: domus alta sub Ida,
urn:cts:latinLit:phi0690.phi003:12.547	Lyrnesi domus alta, solo Laurente sepulchrum.
urn:cts:latinLit:phi0690.phi003:12.548	Totae adeo conversae acies, omnesque Latini,
urn:cts:latinLit:phi0690.phi003:12.549	omnes Dardanidae, Mnestheus acerque Serestus
urn:cts:latinLit:phi0690.phi003:12.550	et Messapus equum domitor et fortis Asilas
urn:cts:latinLit:phi0690.phi003:12.551	Tuscorumque phalanx Evandrique Arcades alae,
urn:cts:latinLit:phi0690.phi003:12.552	pro se quisque viri summa nituntur opum vi:
urn:cts:latinLit:phi0690.phi003:12.553	nec mora nec requies, vasto certamine tendunt.
urn:cts:latinLit:phi0690.phi003:12.554	Hic mentem Aeneae genetrix pulcherrima misit,
urn:cts:latinLit:phi0690.phi003:12.555	iret ut ad muros urbique adverteret agmen
urn:cts:latinLit:phi0690.phi003:12.556	ocius et subita turbaret clade Latinos.
urn:cts:latinLit:phi0690.phi003:12.557	Ille ut vestigans diversa per agmina Turnum
urn:cts:latinLit:phi0690.phi003:12.558	huc atque huc acies circumtulit, aspicit urbem
urn:cts:latinLit:phi0690.phi003:12.559	immunem tanti belli atque impune quietam.
urn:cts:latinLit:phi0690.phi003:12.560	Continuo pugnae adcendit maioris imago:
urn:cts:latinLit:phi0690.phi003:12.561	Mnesthea Sergestumque vocat fortemque Serestum
urn:cts:latinLit:phi0690.phi003:12.562	ductores tumulumque capit, quo cetera Teucrum
urn:cts:latinLit:phi0690.phi003:12.563	concurrit legio nec scuta aut spicula densi
urn:cts:latinLit:phi0690.phi003:12.564	deponunt. Celso medius stans aggere fatur:
urn:cts:latinLit:phi0690.phi003:12.565	"Nequa meis esto dictis mora; Iuppiter hac stat,
urn:cts:latinLit:phi0690.phi003:12.566	neu quis ob inceptum subitum mihi segnior ito.
urn:cts:latinLit:phi0690.phi003:12.567	Urbem hodie, causam belli, regna ipsa Latini,
urn:cts:latinLit:phi0690.phi003:12.568	ni frenum accipere et victi parere fatentur,
urn:cts:latinLit:phi0690.phi003:12.569	eruam et aequa solo fumantia culmina ponam.
urn:cts:latinLit:phi0690.phi003:12.570	Scilicet exspectem, libeat dum proelia Turno
urn:cts:latinLit:phi0690.phi003:12.571	nostra pati rursusque velit concurrere victus?
urn:cts:latinLit:phi0690.phi003:12.572	Hoc caput, O cives, haec belli summa nefandi:
urn:cts:latinLit:phi0690.phi003:12.573	ferte faces propere foedusque reposcite flammis."
urn:cts:latinLit:phi0690.phi003:12.574	Dixerat, atque animis pariter certantibus omnes
urn:cts:latinLit:phi0690.phi003:12.575	dant cuneum densaque ad muros mole feruntur.
urn:cts:latinLit:phi0690.phi003:12.576	Scalae improviso subitusque apparuit ignis.
urn:cts:latinLit:phi0690.phi003:12.577	Discurrunt alii ad portas primosque trucidant,
urn:cts:latinLit:phi0690.phi003:12.578	ferrum alii torquent et obumbrant aethera telis.
urn:cts:latinLit:phi0690.phi003:12.579	Ipse inter primos dextram sub moenia tendit
urn:cts:latinLit:phi0690.phi003:12.580	Aeneas magnaque incusat voce Latinum
urn:cts:latinLit:phi0690.phi003:12.581	testaturque deos, iterum se ad proelia cogi,
urn:cts:latinLit:phi0690.phi003:12.582	bis iam Italos hostis, haec altera foedera rumpi.
urn:cts:latinLit:phi0690.phi003:12.583	Exoritur trepidos inter discordia civis:
urn:cts:latinLit:phi0690.phi003:12.584	urbem alii reserare iubent et pandere portas
urn:cts:latinLit:phi0690.phi003:12.585	Dardanidis ipsumque trahunt in moenia regem,
urn:cts:latinLit:phi0690.phi003:12.586	arma ferunt alii et pergunt defendere muros.
urn:cts:latinLit:phi0690.phi003:12.587	Inclusas ut cum latebroso in pumice pastor
urn:cts:latinLit:phi0690.phi003:12.588	vestigavit apes fumoque implevit amaro:
urn:cts:latinLit:phi0690.phi003:12.589	illae intus trepidae rerum per cerea castra
urn:cts:latinLit:phi0690.phi003:12.590	discurrunt magnisque acuunt stridoribus iras;
urn:cts:latinLit:phi0690.phi003:12.591	volvitur ater odor tectis, tum murmure caeco
urn:cts:latinLit:phi0690.phi003:12.592	intus saxa sonant, vacuas it fumus ad auras.
urn:cts:latinLit:phi0690.phi003:12.593	Accidit haec fessis etiam fortuna Latinis,
urn:cts:latinLit:phi0690.phi003:12.594	quae totam luctu concussit funditus urbem.
urn:cts:latinLit:phi0690.phi003:12.595	Regina ut tectis venientem prospicit hostem,
urn:cts:latinLit:phi0690.phi003:12.596	incessi muros, ignis ad tecta volare,
urn:cts:latinLit:phi0690.phi003:12.597	nusquam acies contra Rutulas, nulla agmina Turni:
urn:cts:latinLit:phi0690.phi003:12.598	infelix pugnae iuvenem in certamine credit
urn:cts:latinLit:phi0690.phi003:12.599	exstinctum et, subito mentem turbata dolore,
urn:cts:latinLit:phi0690.phi003:12.600	se causam clamat crimenque caputque malorum,
urn:cts:latinLit:phi0690.phi003:12.601	multaque per maestum demens effata furorem
urn:cts:latinLit:phi0690.phi003:12.602	purpureos moritura manu discindit amictus
urn:cts:latinLit:phi0690.phi003:12.603	et nodum informis leti trabe nectit ab alta.
urn:cts:latinLit:phi0690.phi003:12.604	Quam cladem miserae postquam accepere Latinae,
urn:cts:latinLit:phi0690.phi003:12.605	filia prima manu flavos Lavinia crinis
urn:cts:latinLit:phi0690.phi003:12.606	et roseas laniata genas, tum cetera circum
urn:cts:latinLit:phi0690.phi003:12.607	turba furit: resonant late plangoribus aedes.
urn:cts:latinLit:phi0690.phi003:12.608	Hinc totam infelix volgatur fama per urbem.
urn:cts:latinLit:phi0690.phi003:12.609	Demittunt mentes; it scissa veste Latinus,
urn:cts:latinLit:phi0690.phi003:12.610	coniugis attonitus fatis urbisque ruina,
urn:cts:latinLit:phi0690.phi003:12.611	canitiem immundo perfusam pulvere turpans.
urn:cts:latinLit:phi0690.phi003:12.612	[Multaque se incusat, qui non acceperit ante
urn:cts:latinLit:phi0690.phi003:12.613	Dardanium Aenean generumque adsciverit ultro.]
urn:cts:latinLit:phi0690.phi003:12.614	Interea extremo bellator in aequore Turnus
urn:cts:latinLit:phi0690.phi003:12.615	palantis sequitur paucos iam segnior atque
urn:cts:latinLit:phi0690.phi003:12.616	iam minus atque minus successu laetus equorum
urn:cts:latinLit:phi0690.phi003:12.617	attulit hunc illi caecis terroribus aura
urn:cts:latinLit:phi0690.phi003:12.618	commixtum clamorem adrectasque impulit aures
urn:cts:latinLit:phi0690.phi003:12.619	confusae sonus urbis et inlaetabile murmur.
urn:cts:latinLit:phi0690.phi003:12.620	"Ei mihi! Quid tanto turbantur moenia luctu?
urn:cts:latinLit:phi0690.phi003:12.621	Quisve ruit tantus diversa clamor ab urbe?"
urn:cts:latinLit:phi0690.phi003:12.622	Sic ait adductisque amens subsistit habenis.
urn:cts:latinLit:phi0690.phi003:12.623	Atque huic, in faciem soror ut conversa Metisci
urn:cts:latinLit:phi0690.phi003:12.624	aurigae currumque et equos et lora regebat,
urn:cts:latinLit:phi0690.phi003:12.625	talibus occurrit dictis: "Hac, Turne, sequamur
urn:cts:latinLit:phi0690.phi003:12.626	Troiugenas, qua prima viam victoria pandit;
urn:cts:latinLit:phi0690.phi003:12.627	sunt alii, qui tecta manu defendere possint.
urn:cts:latinLit:phi0690.phi003:12.628	Ingruit Aeneas Italis et proelia miscet:
urn:cts:latinLit:phi0690.phi003:12.629	et nos saeva manu mittamus funera Teucris.
urn:cts:latinLit:phi0690.phi003:12.630	Nec numero inferior pugnae nec honore recedes."
urn:cts:latinLit:phi0690.phi003:12.631	Turnus ad haec:
urn:cts:latinLit:phi0690.phi003:12.632	"O soror, et dudum adgnovi, cum prima per artem
urn:cts:latinLit:phi0690.phi003:12.633	foedera turbasti teque haec in bella dedisti,
urn:cts:latinLit:phi0690.phi003:12.634	et nunc nequiquam fallis dea. Sed quis Olympo
urn:cts:latinLit:phi0690.phi003:12.635	demissam tantos voluit te ferre labores?
urn:cts:latinLit:phi0690.phi003:12.636	An fratris miseri letum ut crudele videres?
urn:cts:latinLit:phi0690.phi003:12.637	Nam quid ago? Aut quae iam spondet Fortuna salutem?
urn:cts:latinLit:phi0690.phi003:12.638	Vidi oculos ante ipse meos me voce vocantem
urn:cts:latinLit:phi0690.phi003:12.639	Murranum, quo non superat mihi carior alter,
urn:cts:latinLit:phi0690.phi003:12.640	oppetere ingentem atque ingenti volnere victum.
urn:cts:latinLit:phi0690.phi003:12.641	Occidit infelix nostrum ne dedecus Ufens
urn:cts:latinLit:phi0690.phi003:12.642	adspiceret; Teucri potiuntur corpore et armis.
urn:cts:latinLit:phi0690.phi003:12.643	Exscindine domos (id rebus defuit unum)
urn:cts:latinLit:phi0690.phi003:12.644	perpetiar, dextra nec Drancis dicta refellam?
urn:cts:latinLit:phi0690.phi003:12.645	Terga dabo et Turnum fugientem haec terra videbit?
urn:cts:latinLit:phi0690.phi003:12.646	Usque adeone mori miserum est? Vos O mihi Manes
urn:cts:latinLit:phi0690.phi003:12.647	este boni, quoniam superis aversa voluntas!
urn:cts:latinLit:phi0690.phi003:12.648	Sancta ad vos anima atque istius nescia culpae
urn:cts:latinLit:phi0690.phi003:12.649	descendam, magnorum haud umquam indignus avorum.
urn:cts:latinLit:phi0690.phi003:12.650	Vix ea fatus erat: medios volat ecce per hostis
urn:cts:latinLit:phi0690.phi003:12.651	vectus equo spumante Saces, adversa sagitta
urn:cts:latinLit:phi0690.phi003:12.652	saucius ora, ruitque implorans nomine Turnum:
urn:cts:latinLit:phi0690.phi003:12.653	"Turne, in te suprema salus: miserere tuorum.
urn:cts:latinLit:phi0690.phi003:12.654	Fulminat Aeneas armis summasque minatur
urn:cts:latinLit:phi0690.phi003:12.655	deiecturum arces Italum exscidioque daturum;
urn:cts:latinLit:phi0690.phi003:12.656	iamque faces ad tecta volant. In te ora Latini,
urn:cts:latinLit:phi0690.phi003:12.657	in te oculos referunt; mussat rex ipse Latinus,
urn:cts:latinLit:phi0690.phi003:12.658	quos generos vocet aut quae sese ad foedera flectat.
urn:cts:latinLit:phi0690.phi003:12.659	Praeterea regina, tui fidissima, dextra
urn:cts:latinLit:phi0690.phi003:12.660	occidit ipsa sua lucemque exterrita fugit.
urn:cts:latinLit:phi0690.phi003:12.661	Soli pro portis Messapus et acer Atinas
urn:cts:latinLit:phi0690.phi003:12.662	sustentant aciem. Circum hos utrimque phalanges
urn:cts:latinLit:phi0690.phi003:12.663	stant densae, strictisque seges mucronibus horret
urn:cts:latinLit:phi0690.phi003:12.664	ferrea: tu currum deserto in gramine versas."
urn:cts:latinLit:phi0690.phi003:12.665	Obstipuit varia confusus imagine rerum
urn:cts:latinLit:phi0690.phi003:12.666	Turnus et obtutu tacito stetit. Aestuat ingens
urn:cts:latinLit:phi0690.phi003:12.667	uno in corde pudor mixtoque insania luctu
urn:cts:latinLit:phi0690.phi003:12.668	et furiis agitatus amor et conscia virtus.
urn:cts:latinLit:phi0690.phi003:12.669	Ut primum discussae umbrae et lux reddita menti,
urn:cts:latinLit:phi0690.phi003:12.670	ardentis oculorum orbes ad moenia torsit
urn:cts:latinLit:phi0690.phi003:12.671	turbidus eque rotis magnam respexit ad urbem.
urn:cts:latinLit:phi0690.phi003:12.672	Ecce autem flammis inter tabulata volutus
urn:cts:latinLit:phi0690.phi003:12.673	ad caelum undabat vortex turrimque tenebat,
urn:cts:latinLit:phi0690.phi003:12.674	turrim, compactis trabibus quam eduxerat ipse
urn:cts:latinLit:phi0690.phi003:12.675	subdideratque rotas pontisque instraverat altos.
urn:cts:latinLit:phi0690.phi003:12.676	"Iam iam fata, soror, superant; absiste morari;
urn:cts:latinLit:phi0690.phi003:12.677	quo deus et quo dura vocat Fortuna, sequamur.
urn:cts:latinLit:phi0690.phi003:12.678	Stat conferre manum Aeneae, stat quidquid acerbi est
urn:cts:latinLit:phi0690.phi003:12.679	morte pati; neque me indecorem, germana, videbis
urn:cts:latinLit:phi0690.phi003:12.680	amplius. Hunc, oro, sine me furere ante furorem."
urn:cts:latinLit:phi0690.phi003:12.681	Dixit et e curru saltum dedit ocius arvis
urn:cts:latinLit:phi0690.phi003:12.682	perque hostis, per tela ruit maestamque sororem
urn:cts:latinLit:phi0690.phi003:12.683	deserit ac rapido cursu media agmina rumpit.
urn:cts:latinLit:phi0690.phi003:12.684	Ac veluti montis saxum de vertice praeceps
urn:cts:latinLit:phi0690.phi003:12.685	cum ruit avulsum vento, seu turbidus imber
urn:cts:latinLit:phi0690.phi003:12.686	proluit aut annis solvit sublapsa vetustas;
urn:cts:latinLit:phi0690.phi003:12.687	fertur in abruptum magno mons improbus actu
urn:cts:latinLit:phi0690.phi003:12.688	exsultatque solo, silvas armenta virosque
urn:cts:latinLit:phi0690.phi003:12.689	involvens secum: disiecta per agmina Turnus
urn:cts:latinLit:phi0690.phi003:12.690	sic urbis ruit ad muros, ubi plurima fuso
urn:cts:latinLit:phi0690.phi003:12.691	sanguine terra madet striduntque hastilibus aurae,
urn:cts:latinLit:phi0690.phi003:12.692	significatque manu et magno simul incipit ore:
urn:cts:latinLit:phi0690.phi003:12.693	"Parcite iam, Rutuli, et vos tela inhibete, Latini;
urn:cts:latinLit:phi0690.phi003:12.694	quaecumque est Fortuna, mea est: me verius unum
urn:cts:latinLit:phi0690.phi003:12.695	pro vobis foedus luere et decernere ferro."
urn:cts:latinLit:phi0690.phi003:12.696	Discessere omnes medii spatiumque dedere.
urn:cts:latinLit:phi0690.phi003:12.697	At pater Aeneas audito nomine Turni
urn:cts:latinLit:phi0690.phi003:12.698	deserit et muros et summas deserit arces
urn:cts:latinLit:phi0690.phi003:12.699	praecipitatque moras omnis, opera omnia rumpit,
urn:cts:latinLit:phi0690.phi003:12.700	laetitia exsultans, horrendumque intonat armis;
urn:cts:latinLit:phi0690.phi003:12.701	quantus Athos aut quantus Eryx aut ipse coruscis
urn:cts:latinLit:phi0690.phi003:12.702	cum fremit ilicibus quantus gaudetque nivali
urn:cts:latinLit:phi0690.phi003:12.703	vertice se attollens pater Appenninus ad auras.
urn:cts:latinLit:phi0690.phi003:12.704	Iam vero et Rutuli certatim et Troes et omnes
urn:cts:latinLit:phi0690.phi003:12.705	convertere oculos Itali, quique alta tenebant
urn:cts:latinLit:phi0690.phi003:12.706	moenia quique imos pulsabant ariete muros,
urn:cts:latinLit:phi0690.phi003:12.707	armaque deposuere umeris. Stupet ipse Latinus
urn:cts:latinLit:phi0690.phi003:12.708	ingentis, genitos diversis partibus orbis,
urn:cts:latinLit:phi0690.phi003:12.709	inter se coiisse viros et cernere ferro.
urn:cts:latinLit:phi0690.phi003:12.710	Atque illi, ut vacuo patuerunt aequore campi,
urn:cts:latinLit:phi0690.phi003:12.711	procursu rapido, coniectis eminus hastis,
urn:cts:latinLit:phi0690.phi003:12.712	invadunt Martem clipeis atque aere sonoro.
urn:cts:latinLit:phi0690.phi003:12.713	Dat gemitum tellus; tum crebros ensibus ictus
urn:cts:latinLit:phi0690.phi003:12.714	congeminant: fors et virtus miscentur in unum.
urn:cts:latinLit:phi0690.phi003:12.715	Ac velut ingenti Sila summove Taburno
urn:cts:latinLit:phi0690.phi003:12.716	cum duo conversis inimica in proelia tauri
urn:cts:latinLit:phi0690.phi003:12.717	frontibus incurrunt; pavidi cessere magistri,
urn:cts:latinLit:phi0690.phi003:12.718	stat pecus omne metu mutum mussantque iuvencae,
urn:cts:latinLit:phi0690.phi003:12.719	quis nemori imperitet, quem tota armenta sequantur;
urn:cts:latinLit:phi0690.phi003:12.720	illi inter sese multa vi volnera miscent
urn:cts:latinLit:phi0690.phi003:12.721	cornuaque obnixi infigunt et sanguine largo
urn:cts:latinLit:phi0690.phi003:12.722	colla armosque lavant; gemitu nemus omne remugit:
urn:cts:latinLit:phi0690.phi003:12.723	non alitur Tros Aeneas et Daunius heros
urn:cts:latinLit:phi0690.phi003:12.724	concurrunt clipeis; ingens fragor aethera complet.
urn:cts:latinLit:phi0690.phi003:12.725	Iuppiter ipse duas aequato examine lances
urn:cts:latinLit:phi0690.phi003:12.726	sustinet et fata imponit diversa duorum,
urn:cts:latinLit:phi0690.phi003:12.727	quem damnet labor et quo vergat pondere letum;
urn:cts:latinLit:phi0690.phi003:12.728	Emicat hic, impune putans, et corpore toto
urn:cts:latinLit:phi0690.phi003:12.729	alte sublatum consurgit Turnus in ensem
urn:cts:latinLit:phi0690.phi003:12.730	et ferit: exclamant Troes trepidique Latini,
urn:cts:latinLit:phi0690.phi003:12.731	arrectaeque amborum acies. At perfidus ensis
urn:cts:latinLit:phi0690.phi003:12.732	Frangitur in medioque ardentem deserit ictu . . .
urn:cts:latinLit:phi0690.phi003:12.733	ni fuga subsidio subeat. Fugit ocior euro,
urn:cts:latinLit:phi0690.phi003:12.734	ut capulum ignotum dextramque aspexit inermem.
urn:cts:latinLit:phi0690.phi003:12.735	Fama est praecipitem, cum prima in proelia iunctos
urn:cts:latinLit:phi0690.phi003:12.736	conscendebat equos, patrio mucrone relicto,
urn:cts:latinLit:phi0690.phi003:12.737	dum trepidat, ferrum aurigae rapuisse Metisci.
urn:cts:latinLit:phi0690.phi003:12.738	Idque diu, dum terga dabant palantia Teucri,
urn:cts:latinLit:phi0690.phi003:12.739	suffecit: postquam arma dei ad Volcania ventumst,
urn:cts:latinLit:phi0690.phi003:12.740	mortalis mucro glacies ceu futilis ictu
urn:cts:latinLit:phi0690.phi003:12.741	dissiluit; fulva resplendent fragmina harena.
urn:cts:latinLit:phi0690.phi003:12.742	Ergo amens diversa fuga petit aequora Turnus
urn:cts:latinLit:phi0690.phi003:12.743	et nunc huc, inde huc incertos implicat orbes
urn:cts:latinLit:phi0690.phi003:12.744	undique enim densa Teucri inclusere corona,
urn:cts:latinLit:phi0690.phi003:12.745	atque hinc vasta palus, hinc ardua moenia cingunt.
urn:cts:latinLit:phi0690.phi003:12.746	Nec minus Aeneas, quamquam tardata sagitta
urn:cts:latinLit:phi0690.phi003:12.747	interdum genua impediunt cursumque recusant,
urn:cts:latinLit:phi0690.phi003:12.748	insequitur trepidique pedem pede fervidus urget:
urn:cts:latinLit:phi0690.phi003:12.749	inclusum veluti siquando flumine nanctus
urn:cts:latinLit:phi0690.phi003:12.750	cervum aut puniceae saeptum formidine pinnae
urn:cts:latinLit:phi0690.phi003:12.751	venator cursu canis et latratibus instat;
urn:cts:latinLit:phi0690.phi003:12.752	ille autem, insidiis et ripa territus alta,
urn:cts:latinLit:phi0690.phi003:12.753	mille fugit refugitque vias; at vividus Umber
urn:cts:latinLit:phi0690.phi003:12.754	haeret hians, iam iamque tenet similisque tenenti
urn:cts:latinLit:phi0690.phi003:12.755	increpuit malis morsuque elusus inani est.
urn:cts:latinLit:phi0690.phi003:12.756	Tum vero exoritur clamor, ripaeque lacusque
urn:cts:latinLit:phi0690.phi003:12.757	responsant circa et caelum tonat omne tumultu.
urn:cts:latinLit:phi0690.phi003:12.758	Ille simul fugiens Rutulos simul increpat omnis,
urn:cts:latinLit:phi0690.phi003:12.759	nomine quemque vocans, notumque efflagitat ensem.
urn:cts:latinLit:phi0690.phi003:12.760	Aeneas mortem contra praesensque minatur
urn:cts:latinLit:phi0690.phi003:12.761	exitium, si quisquam adeat, terretque trementis
urn:cts:latinLit:phi0690.phi003:12.762	excisurum urbem minitans et saucius instat.
urn:cts:latinLit:phi0690.phi003:12.763	Quinque orbis explent cursu totidemque retexunt
urn:cts:latinLit:phi0690.phi003:12.764	huc illuc; neque enim levia aut ludicra petuntur
urn:cts:latinLit:phi0690.phi003:12.765	praemia, sed Turni de vita et sanguine certant.
urn:cts:latinLit:phi0690.phi003:12.766	Forte sacer Fauno foliis oleaster amaris
urn:cts:latinLit:phi0690.phi003:12.767	hic steterat, nautis olim venerabile lignum,
urn:cts:latinLit:phi0690.phi003:12.768	servati ex undis ubi figere dona solebant
urn:cts:latinLit:phi0690.phi003:12.769	Laurenti divo et votas suspendere vestes,
urn:cts:latinLit:phi0690.phi003:12.770	sed stirpem Teucri nullo discrimine sacrum
urn:cts:latinLit:phi0690.phi003:12.771	sustulerant, puro ut possent concurrere campo.
urn:cts:latinLit:phi0690.phi003:12.772	Hic hasta Aeneae stabat, huc impetus illam
urn:cts:latinLit:phi0690.phi003:12.773	detulerat fixam et lenta in radice tenebat.
urn:cts:latinLit:phi0690.phi003:12.774	Incubuit voluitque manu convellere ferrum
urn:cts:latinLit:phi0690.phi003:12.775	Dardanides teloque sequi, quem prendere cursu
urn:cts:latinLit:phi0690.phi003:12.776	non poterat. Tum vero amens formidine Turnus
urn:cts:latinLit:phi0690.phi003:12.777	"Faune, precor, miserere," inquit, "tuque optima ferrum
urn:cts:latinLit:phi0690.phi003:12.778	terra tene, colui vestros si semper honores,
urn:cts:latinLit:phi0690.phi003:12.779	quos contra Aeneadae bello fecere profanos."
urn:cts:latinLit:phi0690.phi003:12.780	Dixit opemque dei non cassa in vota vocavit.
urn:cts:latinLit:phi0690.phi003:12.781	Namque diu luctans lentoque in stirpe moratus
urn:cts:latinLit:phi0690.phi003:12.782	viribus haud ullis valuit discludere morsus
urn:cts:latinLit:phi0690.phi003:12.783	roboris Aeneas. Dum nititur acer et instat,
urn:cts:latinLit:phi0690.phi003:12.784	rursus in aurigae faciem mutata Metisci
urn:cts:latinLit:phi0690.phi003:12.785	procurrit fratrique ensem dea Daunia reddit.
urn:cts:latinLit:phi0690.phi003:12.786	Quod Venus audaci nymphae indignata licere
urn:cts:latinLit:phi0690.phi003:12.787	adcessit telumque alta ab radice revellit.
urn:cts:latinLit:phi0690.phi003:12.788	Olli sublimes armis animisque refecti,
urn:cts:latinLit:phi0690.phi003:12.789	hic gladio fidens, hic acer et arduus hasta,
urn:cts:latinLit:phi0690.phi003:12.790	adsistunt contra certamina Martis anheli.
urn:cts:latinLit:phi0690.phi003:12.791	Iunonem interea rex omnipotentis Olympi
urn:cts:latinLit:phi0690.phi003:12.792	adloquitur fulva pugnas de nube tuentem:
urn:cts:latinLit:phi0690.phi003:12.793	"Qua iam finis erit, coniunx? Quid denique restat?
urn:cts:latinLit:phi0690.phi003:12.794	Indigetem Aenean scis ipsa et scire fateris
urn:cts:latinLit:phi0690.phi003:12.795	deberi caelo fatisque ad sidera tolli.
urn:cts:latinLit:phi0690.phi003:12.796	Quid struis, aut qua spe gelidis in nubibus haeres?
urn:cts:latinLit:phi0690.phi003:12.797	Mortalin decuit violari volnere divom,
urn:cts:latinLit:phi0690.phi003:12.798	aut ensem (quid enim sine te Iuturna valeret?)
urn:cts:latinLit:phi0690.phi003:12.799	ereptum reddi Turno et vim crescere victis?
urn:cts:latinLit:phi0690.phi003:12.800	Desine iam tandem precibusque inflectere nostris,
urn:cts:latinLit:phi0690.phi003:12.801	[ni te tantus edit tacitam dolor et mihi curae
urn:cts:latinLit:phi0690.phi003:12.802	saepe tuo dulci tristes ex ore recursent,]
urn:cts:latinLit:phi0690.phi003:12.803	ventum ad supremum est. Terris agitare vel undis
urn:cts:latinLit:phi0690.phi003:12.804	Troianos potuisti, infandum adcendere bellum,
urn:cts:latinLit:phi0690.phi003:12.805	deformare domum et luctu miscere hymenaeos:
urn:cts:latinLit:phi0690.phi003:12.806	ulterius temptare veto." Sic Iuppiter orsus;
urn:cts:latinLit:phi0690.phi003:12.807	sic dea submisso contra Saturnia voltu:
urn:cts:latinLit:phi0690.phi003:12.808	"Ista quidem quia nota mihi tua, magne, voluntas,
urn:cts:latinLit:phi0690.phi003:12.809	Iuppiter, et Turnum et terras invita reliqui;
urn:cts:latinLit:phi0690.phi003:12.810	nec tu me aeria solam nunc sede videres
urn:cts:latinLit:phi0690.phi003:12.811	digna indigna pati, sed flammis cincta sub ipsa
urn:cts:latinLit:phi0690.phi003:12.812	starem acie traheremque inimica in proelia Teucros.
urn:cts:latinLit:phi0690.phi003:12.813	Iuturnam misero, fateor, succurrere fratri
urn:cts:latinLit:phi0690.phi003:12.814	suasi et pro vita maiora audere probavi,
urn:cts:latinLit:phi0690.phi003:12.815	non ut tela tamen, non ut contenderet arcum:
urn:cts:latinLit:phi0690.phi003:12.816	adiuro Stygii caput implacabile fontis,
urn:cts:latinLit:phi0690.phi003:12.817	una superstitio superis quae reddita divis.
urn:cts:latinLit:phi0690.phi003:12.818	Et nunc cedo equidem pugnasque exosa relinquo.
urn:cts:latinLit:phi0690.phi003:12.819	Illud te, nulla fati quod lege tenetur,
urn:cts:latinLit:phi0690.phi003:12.820	pro Latio obtestor, pro maiestate tuorum:
urn:cts:latinLit:phi0690.phi003:12.821	cum iam conubis pacem felicibus, esto,
urn:cts:latinLit:phi0690.phi003:12.822	component, cum iam leges et foedera iungent,
urn:cts:latinLit:phi0690.phi003:12.823	ne vetus indigenas nomen mutare Latinos
urn:cts:latinLit:phi0690.phi003:12.824	neu Troas fieri iubeas Teucrosque vocari
urn:cts:latinLit:phi0690.phi003:12.825	aut vocem mutare viros aut vertere vestem.
urn:cts:latinLit:phi0690.phi003:12.826	Sit Latium, sint Albani per saecula reges,
urn:cts:latinLit:phi0690.phi003:12.827	sit Romana potens Itala virtute propago:
urn:cts:latinLit:phi0690.phi003:12.828	occidit, occideritque sinas cum nomine Troia."
urn:cts:latinLit:phi0690.phi003:12.829	Olli subridens hominum rerumque repertor
urn:cts:latinLit:phi0690.phi003:12.830	"Es germana Iovis Saturnique altera proles:
urn:cts:latinLit:phi0690.phi003:12.831	irarum tantos volvis sub pectore fluctus.
urn:cts:latinLit:phi0690.phi003:12.832	Verum age et inceptum frustra submitte furorem
urn:cts:latinLit:phi0690.phi003:12.833	do quod vis, et me victusque volensque remitto.
urn:cts:latinLit:phi0690.phi003:12.834	Sermonem Ausonii patrium moresque tenebunt,
urn:cts:latinLit:phi0690.phi003:12.835	utque est nomen erit; commixti corpore tantum
urn:cts:latinLit:phi0690.phi003:12.836	subsident Teucri. Morem ritusque sacrorum
urn:cts:latinLit:phi0690.phi003:12.837	adiciam faciamque omnis uno ore Latinos.
urn:cts:latinLit:phi0690.phi003:12.838	Hinc genus Ausonio mixtum quod sanguine surget,
urn:cts:latinLit:phi0690.phi003:12.839	supra homines, supra ire deos pietate videbis,
urn:cts:latinLit:phi0690.phi003:12.840	nec gens ulla tuos aeque celebrabit honores."
urn:cts:latinLit:phi0690.phi003:12.841	Adnuit his Iuno et mentem laetata retorsit.
urn:cts:latinLit:phi0690.phi003:12.842	Interea excedit caelo nubemque relinquit.
urn:cts:latinLit:phi0690.phi003:12.843	His actis aliud genitor secum ipse volutat
urn:cts:latinLit:phi0690.phi003:12.844	Iuturnamque parat fratris dimittere ab armis.
urn:cts:latinLit:phi0690.phi003:12.845	Dicuntur geminae pestes cognomine Dirae,
urn:cts:latinLit:phi0690.phi003:12.846	quas et Tartaream Nox intempesta Megaeram
urn:cts:latinLit:phi0690.phi003:12.847	uno eodemque tulit partu paribusque revinxit
urn:cts:latinLit:phi0690.phi003:12.848	serpentum spiris ventosasque addidit alas.
urn:cts:latinLit:phi0690.phi003:12.849	Hae Iovis ad solium saevique in limine regis
urn:cts:latinLit:phi0690.phi003:12.850	adparent acuuntque metum mortalibus aegris,
urn:cts:latinLit:phi0690.phi003:12.851	siquando letum horrificum morbosque deum rex
urn:cts:latinLit:phi0690.phi003:12.852	molitur meritas aut bello territat urbes.
urn:cts:latinLit:phi0690.phi003:12.853	Harum unam celerem demisit ab aethere summo
urn:cts:latinLit:phi0690.phi003:12.854	Iuppiter inque omen Iuturnae occurrere iussit.
urn:cts:latinLit:phi0690.phi003:12.855	Illa volat celerique ad terram turbine fertur.
urn:cts:latinLit:phi0690.phi003:12.856	Non secus ac nervo per nubem impulsa sagitta,
urn:cts:latinLit:phi0690.phi003:12.857	armatam saevi Parthus quam felle veneni,
urn:cts:latinLit:phi0690.phi003:12.858	Parthus sive Cydon, telum immedicabile, torsit,
urn:cts:latinLit:phi0690.phi003:12.859	stridens et celeris incognita transilit umbras:
urn:cts:latinLit:phi0690.phi003:12.860	talis se sata Nocte tulit terrasque petivit.
urn:cts:latinLit:phi0690.phi003:12.861	Postquam acies videt Iliacas atque agmina Turni,
urn:cts:latinLit:phi0690.phi003:12.862	alitis in parvae subitam conlecta figuram,
urn:cts:latinLit:phi0690.phi003:12.863	quae quondam in bustis aut culminibus desertis
urn:cts:latinLit:phi0690.phi003:12.864	nocte sedens serum canit importuna per umbras,
urn:cts:latinLit:phi0690.phi003:12.865	hanc versa in faciem Turni se pestis ob ora
urn:cts:latinLit:phi0690.phi003:12.866	fertque refertque sonans clipeumque everberat alis.
urn:cts:latinLit:phi0690.phi003:12.867	Olli membra novus solvit formidine torpor,
urn:cts:latinLit:phi0690.phi003:12.868	adrectaeque horrore comae, et vox faucibus haesit.
urn:cts:latinLit:phi0690.phi003:12.869	At procul ut Dirae stridorem adgnovit et alas,
urn:cts:latinLit:phi0690.phi003:12.870	infelix crinis scindit Iuturna solutos,
urn:cts:latinLit:phi0690.phi003:12.871	unguibus ora soror foedans et pectora pugnis:
urn:cts:latinLit:phi0690.phi003:12.872	"Quid nunc te tua, Turne, potest germana iuvare?
urn:cts:latinLit:phi0690.phi003:12.873	Aut quid iam durae superat mihi? Qua tibi lucem
urn:cts:latinLit:phi0690.phi003:12.874	arte morer? Talin possum me opponere monstro?
urn:cts:latinLit:phi0690.phi003:12.875	Iam iam linquo acies. Ne me terrete timentem,
urn:cts:latinLit:phi0690.phi003:12.876	obscenae volucres: alarum verbera nosco
urn:cts:latinLit:phi0690.phi003:12.877	letalemque sonum, nec fallunt iussa superba
urn:cts:latinLit:phi0690.phi003:12.878	magnanimi Iovis. Haec pro virginitate reponit?
urn:cts:latinLit:phi0690.phi003:12.879	Quo vitam dedit aeternam? Cur mortis ademptast
urn:cts:latinLit:phi0690.phi003:12.880	condicio? Possem tantos finire dolores
urn:cts:latinLit:phi0690.phi003:12.881	nunc certe et misero fratri comes ire per umbras!
urn:cts:latinLit:phi0690.phi003:12.882	Immortalis ego? Aut quicquam mihi dulce meorum
urn:cts:latinLit:phi0690.phi003:12.883	te sine, frater, erit? O quae satis ima dehiscet
urn:cts:latinLit:phi0690.phi003:12.884	terra mihi Manisque deam demittet ad imos?"
urn:cts:latinLit:phi0690.phi003:12.885	Tantum effata caput glauco contexit amictu
urn:cts:latinLit:phi0690.phi003:12.886	multa gemens et se fluvio dea condidit alto.
urn:cts:latinLit:phi0690.phi003:12.887	Aeneas instat contra telumque coruscat
urn:cts:latinLit:phi0690.phi003:12.888	ingens arboreum et saevo sic pectore fatur:
urn:cts:latinLit:phi0690.phi003:12.889	"Quae nunc deinde mora est? Aut quid iam, Turne, retractas?
urn:cts:latinLit:phi0690.phi003:12.890	Non cursu, saevis certandum est comminus armis.
urn:cts:latinLit:phi0690.phi003:12.891	Verte omnis tete in facies et contrahe quidquid
urn:cts:latinLit:phi0690.phi003:12.892	sive animis sive arte vales; opta ardua pennis
urn:cts:latinLit:phi0690.phi003:12.893	astra sequi clausumve cava te condere terra."
urn:cts:latinLit:phi0690.phi003:12.894	Ille caput quassans " Non me tua fervida terrent
urn:cts:latinLit:phi0690.phi003:12.895	dicta, ferox: di me terrent et Iuppiter hostis."
urn:cts:latinLit:phi0690.phi003:12.896	Nec plura effatus saxum circumspicit ingens,
urn:cts:latinLit:phi0690.phi003:12.897	saxum antiquum ingens, campo quod forte iacebat,
urn:cts:latinLit:phi0690.phi003:12.898	limes agro positus, litem ut discerneret arvis.
urn:cts:latinLit:phi0690.phi003:12.899	Vix illud lecti bis sex cervice subirent,
urn:cts:latinLit:phi0690.phi003:12.900	qualia nunc hominum producit corpora tellus:
urn:cts:latinLit:phi0690.phi003:12.901	ille manu raptum trepida torquebat in hostem
urn:cts:latinLit:phi0690.phi003:12.902	altior insurgens et cursu concitus heros.
urn:cts:latinLit:phi0690.phi003:12.903	Sed neque currentem se nec cognoscit euntem
urn:cts:latinLit:phi0690.phi003:12.904	tollentemve manus saxumve immane moventem;
urn:cts:latinLit:phi0690.phi003:12.905	genua labant, gelidus concrevit frigore sanguis.
urn:cts:latinLit:phi0690.phi003:12.906	Tum lapis ipse viri, vacuum per inane volutus,
urn:cts:latinLit:phi0690.phi003:12.907	nec spatium evasit totum neque pertulit ictum.
urn:cts:latinLit:phi0690.phi003:12.908	Ac velut in somnis, oculos ubi languida pressit
urn:cts:latinLit:phi0690.phi003:12.909	nocte quies, nequiquam avidos extendere cursus
urn:cts:latinLit:phi0690.phi003:12.910	velle videmur et in mediis conatibus aegri
urn:cts:latinLit:phi0690.phi003:12.911	succidimus, non lingua valet, non corpore notae
urn:cts:latinLit:phi0690.phi003:12.912	sufficiunt vires, nec vox aut verba sequuntur:
urn:cts:latinLit:phi0690.phi003:12.913	sic Turno, quacumque viam virtute petivit,
urn:cts:latinLit:phi0690.phi003:12.914	successum dea dira negat. Tum pectore sensus
urn:cts:latinLit:phi0690.phi003:12.915	vertuntur varii. Rutulos aspectat et urbem
urn:cts:latinLit:phi0690.phi003:12.916	cunctaturque metu letumque instare tremescit;
urn:cts:latinLit:phi0690.phi003:12.917	nec quo se eripiat, nec qua vi tendat in hostem,
urn:cts:latinLit:phi0690.phi003:12.918	nec currus usquam videt aurigamve sororem.
urn:cts:latinLit:phi0690.phi003:12.919	Cunctanti telum Aeneas fatale coruscat,
urn:cts:latinLit:phi0690.phi003:12.920	sortitus fortunam oculis, et corpore toto
urn:cts:latinLit:phi0690.phi003:12.921	eminus intorquet. Murali concita numquam
urn:cts:latinLit:phi0690.phi003:12.922	tormento sic saxa fremunt, nec fulmine tanti
urn:cts:latinLit:phi0690.phi003:12.923	dissultant crepitus. Volat atri turbinis instar
urn:cts:latinLit:phi0690.phi003:12.924	exitium dirum hasta ferens orasque recludit
urn:cts:latinLit:phi0690.phi003:12.925	loricae et clipei extremos septemplicis orbes.
urn:cts:latinLit:phi0690.phi003:12.926	Per medium stridens transit femur. Incidit ictus
urn:cts:latinLit:phi0690.phi003:12.927	ingens ad terram duplicato poplite Turnus.
urn:cts:latinLit:phi0690.phi003:12.928	Consurgunt gemitu Rutuli, totusque remugit
urn:cts:latinLit:phi0690.phi003:12.929	mons circum, et vocem late nemora alta remittunt
urn:cts:latinLit:phi0690.phi003:12.930	Ille humilis supplexque oculos, dextramque precantem
urn:cts:latinLit:phi0690.phi003:12.931	protendens, "Equidem merui nec deprecor," inquit:
urn:cts:latinLit:phi0690.phi003:12.932	"utere sorte tua. Miseri te siqua parentis
urn:cts:latinLit:phi0690.phi003:12.933	tangere cura potest, oro (fuit et tibi talis
urn:cts:latinLit:phi0690.phi003:12.934	Anchises genitor), Dauni miserere senectae
urn:cts:latinLit:phi0690.phi003:12.935	et me seu corpus spoliatum lumine mavis
urn:cts:latinLit:phi0690.phi003:12.936	redde meis. Vicisti, et victum tendere palmas
urn:cts:latinLit:phi0690.phi003:12.937	Ausonii videre; tua est Lavinia coniunx:
urn:cts:latinLit:phi0690.phi003:12.938	ulterius ne tende odiis." Stetit acer in armis
urn:cts:latinLit:phi0690.phi003:12.939	Aeneas, volvens oculos, dextramque repressit;
urn:cts:latinLit:phi0690.phi003:12.940	et iam iamque magis cunctantem flectere sermo
urn:cts:latinLit:phi0690.phi003:12.941	coeperat, infelix umero cum apparuit alto
urn:cts:latinLit:phi0690.phi003:12.942	balteus et notis fulserunt cingula bullis
urn:cts:latinLit:phi0690.phi003:12.943	Pallantis pueri, victum quem volnere Turnus
urn:cts:latinLit:phi0690.phi003:12.944	straverat atque umeris inimicum insigne gerebat.
urn:cts:latinLit:phi0690.phi003:12.945	Ille, oculis postquam saevi monimenta doloris
urn:cts:latinLit:phi0690.phi003:12.946	exuviasque hausit, furiis accensus et ira
urn:cts:latinLit:phi0690.phi003:12.947	terribilis, "Tune hinc spoliis indute meorum
urn:cts:latinLit:phi0690.phi003:12.948	eripiare mihi? Pallas te hoc volnere, Pallas
urn:cts:latinLit:phi0690.phi003:12.949	immolat et poenam scelerato ex sanguine sumit,"
urn:cts:latinLit:phi0690.phi003:12.950	hoc dicens ferrum adverso sub pectore condit
urn:cts:latinLit:phi0690.phi003:12.951	fervidus. Ast illi solvuntur frigore membra
urn:cts:latinLit:phi0690.phi003:12.952	vitaque cum gemitu fugit indignata sub umbras.
