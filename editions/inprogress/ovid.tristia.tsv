urn:cts:latinLit:phi0959.phi008:1.1.1	Parve - nec invideo - sine me, liber, ibis in urbem,
urn:cts:latinLit:phi0959.phi008:1.1.2	ei mihi, quod  domino non licet ire tuo!
urn:cts:latinLit:phi0959.phi008:1.1.3	vade, sed incultus, qualem decet exulis esse
urn:cts:latinLit:phi0959.phi008:1.1.4	infelix habitum temporis huius habe.
urn:cts:latinLit:phi0959.phi008:1.1.5	nec te purpureo velent vaccinia fuco -
urn:cts:latinLit:phi0959.phi008:1.1.6	non est conveniens luctibus ille color -
urn:cts:latinLit:phi0959.phi008:1.1.7	nec titulus minio, nec cedro charta notetur,
urn:cts:latinLit:phi0959.phi008:1.1.8	candida nec nigra cornua fronte geras.
urn:cts:latinLit:phi0959.phi008:1.1.9	felices ornent haec instrumenta libellos;
urn:cts:latinLit:phi0959.phi008:1.1.10	fortunae memorem te decet esse meae.
urn:cts:latinLit:phi0959.phi008:1.1.11	nec fragili geminae poliantur pumice frontes,
urn:cts:latinLit:phi0959.phi008:1.1.12	hirsutus sparsis ut videare comis,
urn:cts:latinLit:phi0959.phi008:1.1.13	neve liturarum pudeat; qui viderit illas,
urn:cts:latinLit:phi0959.phi008:1.1.14	de lacrimis factas sentiet  esse meis.
urn:cts:latinLit:phi0959.phi008:1.1.15	vade, liber, verbisque meis loca grata saluta:
urn:cts:latinLit:phi0959.phi008:1.1.16	contingam certe quo licet illa pede.
urn:cts:latinLit:phi0959.phi008:1.1.17	siquis, ut in populo, nostri non inmemor illi,
urn:cts:latinLit:phi0959.phi008:1.1.18	siquis, qui, quid agam, forte requirat, erit,
urn:cts:latinLit:phi0959.phi008:1.1.19	vivere me dices, salvum tamen esse negabis;
urn:cts:latinLit:phi0959.phi008:1.1.20	id quoque, quod vivam, munus habere dei.
urn:cts:latinLit:phi0959.phi008:1.1.21	atque ita tu tacitus - quaerenti plura legendus  -
urn:cts:latinLit:phi0959.phi008:1.1.22	ne, quae non opus est, forte loquare, cave!
urn:cts:latinLit:phi0959.phi008:1.1.23	protinus admonitus repetet mea crimina lector,
urn:cts:latinLit:phi0959.phi008:1.1.24	et peragar populi publicus ore reus.
urn:cts:latinLit:phi0959.phi008:1.1.25	tu cave defendas, quamvis mordebere dictis;
urn:cts:latinLit:phi0959.phi008:1.1.26	causa patrocinio non bona maior  erit.
urn:cts:latinLit:phi0959.phi008:1.1.27	invenies aliquem, qui me suspiret ademptum,
urn:cts:latinLit:phi0959.phi008:1.1.28	carmina nec siccis perlegat ista genis,
urn:cts:latinLit:phi0959.phi008:1.1.29	et tacitus secum, ne quis malus audiat, optet,
urn:cts:latinLit:phi0959.phi008:1.1.30	sit mea lenito Caesare poena levis.
urn:cts:latinLit:phi0959.phi008:1.1.31	nos quoque, quisquis erit, ne sit miser ille, precamur,
urn:cts:latinLit:phi0959.phi008:1.1.32	placatos miseris qui volet esse deos,
urn:cts:latinLit:phi0959.phi008:1.1.33	quaeque volet, rata sint, ablataque principis ira
urn:cts:latinLit:phi0959.phi008:1.1.34	sedibus in patriis det mihi posse mori.
urn:cts:latinLit:phi0959.phi008:1.1.35	ut peragas mandata, liber, culpabere forsan
urn:cts:latinLit:phi0959.phi008:1.1.36	ingeniique minor laude ferere mei.
urn:cts:latinLit:phi0959.phi008:1.1.37	iudicis officium est ut res, ita tempora rerum
urn:cts:latinLit:phi0959.phi008:1.1.38	quaerere, quaesito tempore tutus eris.
urn:cts:latinLit:phi0959.phi008:1.1.39	carmina proveniunt animo deducta sereno;
urn:cts:latinLit:phi0959.phi008:1.1.40	nubila sunt subitis tempora nostra malis,
urn:cts:latinLit:phi0959.phi008:1.1.41	carmina secessum scribentis et otia quaerunt;
urn:cts:latinLit:phi0959.phi008:1.1.42	me mare, me venti, me fera iactat hiems.
urn:cts:latinLit:phi0959.phi008:1.1.43	carminibus metus omnis obest ; perditus ensem
urn:cts:latinLit:phi0959.phi008:1.1.44	haesurum iugulo iam puto iamque meo.
urn:cts:latinLit:phi0959.phi008:1.1.45	haec quoque quod facio, iudex mirabitur aequus,
urn:cts:latinLit:phi0959.phi008:1.1.46	scriptaque cum venia qualiacumque leget.
urn:cts:latinLit:phi0959.phi008:1.1.47	da mihi Maeoniden et tot circumice  casus,
urn:cts:latinLit:phi0959.phi008:1.1.48	ingenium tantis excidet omne malis.
urn:cts:latinLit:phi0959.phi008:1.1.49	denique securus famae, liber, ire memento,
urn:cts:latinLit:phi0959.phi008:1.1.50	nec tibi sit lecto displicuisse pudor.
urn:cts:latinLit:phi0959.phi008:1.1.51	non ita se nobis praebet Fortuna secundam,
urn:cts:latinLit:phi0959.phi008:1.1.52	ut tibi sit ratio laudis habenda tuae.
urn:cts:latinLit:phi0959.phi008:1.1.53	donec eram sospes, tituli tangebar amore,
urn:cts:latinLit:phi0959.phi008:1.1.54	quaerendique mihi nominis ardor erat.
urn:cts:latinLit:phi0959.phi008:1.1.55	carmina nunc si non studiumque, quod obfuit, odi,
urn:cts:latinLit:phi0959.phi008:1.1.56	sit satis; ingenio sic fuga parta meo.
urn:cts:latinLit:phi0959.phi008:1.1.57	tu tamen i pro me, tu, cui licet, aspice Romam,
urn:cts:latinLit:phi0959.phi008:1.1.58	di facerent, possem nunc meus esse liber!
urn:cts:latinLit:phi0959.phi008:1.1.59	nec te, quod venias magnam peregrinus in urbem,
urn:cts:latinLit:phi0959.phi008:1.1.60	ignotum populo posse venire puta.
urn:cts:latinLit:phi0959.phi008:1.1.61	ut titulo careas, ipso noscere colore
urn:cts:latinLit:phi0959.phi008:1.1.62	dissimulare velis, te liquet esse meum,
urn:cts:latinLit:phi0959.phi008:1.1.63	clam tamen intrato, ne te mea carmina laedant;
urn:cts:latinLit:phi0959.phi008:1.1.64	non sunt ut quondam plena favoris erant.
urn:cts:latinLit:phi0959.phi008:1.1.65	siquis erit, qui te, quia sis meus, esse legendum
urn:cts:latinLit:phi0959.phi008:1.1.66	non putet, e gremio reiciatque suo,
urn:cts:latinLit:phi0959.phi008:1.1.67	"inspice " dic " titulum, non sum praeceptor amoris;
urn:cts:latinLit:phi0959.phi008:1.1.68	quas meruit, poenas iam dedit illud opus.
urn:cts:latinLit:phi0959.phi008:1.1.69	forsitan expectes, an in alta Palatia missum
urn:cts:latinLit:phi0959.phi008:1.1.70	scandere te iubeam Caesareamque domum.
urn:cts:latinLit:phi0959.phi008:1.1.71	ignoscant augusta mihi loca dique locorum!
urn:cts:latinLit:phi0959.phi008:1.1.72	venit in hoc illa fulmen ab arce caput.
urn:cts:latinLit:phi0959.phi008:1.1.73	esse quidem memini mitissima sedibus illis
urn:cts:latinLit:phi0959.phi008:1.1.74	numina, sed timeo qui nocuere deos.
urn:cts:latinLit:phi0959.phi008:1.1.75	terretur minimo pennae stridore columba,
urn:cts:latinLit:phi0959.phi008:1.1.76	unguibus, accipiter, saucia facta tuis.
urn:cts:latinLit:phi0959.phi008:1.1.77	nec procul a stabulis audet discedere, siqua
urn:cts:latinLit:phi0959.phi008:1.1.78	excussa est avidi dentibus agna lupi.
urn:cts:latinLit:phi0959.phi008:1.1.79	vitaret caelum Phaethon, si viveret, et quos
urn:cts:latinLit:phi0959.phi008:1.1.80	optarat stulte, tangere nollet equos.
urn:cts:latinLit:phi0959.phi008:1.1.81	me quoque, quae sensi, fateor Iovis arma timere :
urn:cts:latinLit:phi0959.phi008:1.1.82	me reor infesto, cum tonat, igne peti.
urn:cts:latinLit:phi0959.phi008:1.1.83	quicumque Argolica de classe Capherea fugit,
urn:cts:latinLit:phi0959.phi008:1.1.84	semper ab Euboicis vela retorsit  aquis;
urn:cts:latinLit:phi0959.phi008:1.1.85	et mea cumba semel vasta percussa procella
urn:cts:latinLit:phi0959.phi008:1.1.86	illum, quo laesa est, horret adire locum,
urn:cts:latinLit:phi0959.phi008:1.1.87	ergo cave, liber, et timida circumspice mente,
urn:cts:latinLit:phi0959.phi008:1.1.88	ut satis a media sit tibi plebe legi.
urn:cts:latinLit:phi0959.phi008:1.1.89	dum petit infirmis nimium sublimia pennis
urn:cts:latinLit:phi0959.phi008:1.1.90	Icarus, aequoreas nomine fecit aquas.
urn:cts:latinLit:phi0959.phi008:1.1.91	difficile est tamen hinc, remis utaris an aura,
urn:cts:latinLit:phi0959.phi008:1.1.92	dicere: consilium resque locusque dabunt,
urn:cts:latinLit:phi0959.phi008:1.1.93	si poteris vacuo tradi, si cuncta videbis
urn:cts:latinLit:phi0959.phi008:1.1.94	mitia, si vires fregerit ira suas,
urn:cts:latinLit:phi0959.phi008:1.1.95	siquis erit, qui te dubitantem et adire timentem
urn:cts:latinLit:phi0959.phi008:1.1.96	tradat, et ante tamen pauca loquatur, adi.
urn:cts:latinLit:phi0959.phi008:1.1.97	luce bona dominoque tuo felicior ipso
urn:cts:latinLit:phi0959.phi008:1.1.98	pervenias illuc et mala nostra leves.
urn:cts:latinLit:phi0959.phi008:1.1.99	namque ea vel nemo, vel qui mihi vulnera fecit
urn:cts:latinLit:phi0959.phi008:1.1.100	solus Achilleo tollere more potest.
urn:cts:latinLit:phi0959.phi008:1.1.101	tantum ne noceas, dum vis prodesse, videto -
urn:cts:latinLit:phi0959.phi008:1.1.102	nam spes est animi nostra timore minor -
urn:cts:latinLit:phi0959.phi008:1.1.103	quaeque quiescebat, ne mota resaeviat ira
urn:cts:latinLit:phi0959.phi008:1.1.104	et poenae tu sis altera causa, cave!
urn:cts:latinLit:phi0959.phi008:1.1.105	cum tamen in nostrum fueris penetrale receptus,
urn:cts:latinLit:phi0959.phi008:1.1.106	contigerisque tuam, scrinia curva, domum,
urn:cts:latinLit:phi0959.phi008:1.1.107	aspicies illic positos ex ordine fratres,
urn:cts:latinLit:phi0959.phi008:1.1.108	quos studium cunctos evigilavit idem.
urn:cts:latinLit:phi0959.phi008:1.1.109	cetera turba palam titulos ostendet apertos,
urn:cts:latinLit:phi0959.phi008:1.1.110	et sua detecta nomina fronte geret;
urn:cts:latinLit:phi0959.phi008:1.1.111	tres procul obscura latitantes parte videbis, -
urn:cts:latinLit:phi0959.phi008:1.1.112	sic quoque, quod nemo nescit, amare docent.
urn:cts:latinLit:phi0959.phi008:1.1.113	hos tu vel fugias, vel, si satis oris habebis,
urn:cts:latinLit:phi0959.phi008:1.1.114	Oedipodas facito Telegonosque voces.
urn:cts:latinLit:phi0959.phi008:1.1.115	deque tribus, moneo, si qua est tibi cura parentis,
urn:cts:latinLit:phi0959.phi008:1.1.116	ne quemquam, quamvis ipse docebit, ames.
urn:cts:latinLit:phi0959.phi008:1.1.117	sunt quoque mutatae, ter quinque volumina, formae,
urn:cts:latinLit:phi0959.phi008:1.1.118	nuper ab exequiis carmina rapta meis.
urn:cts:latinLit:phi0959.phi008:1.1.119	his mando dicas, inter mutata referri
urn:cts:latinLit:phi0959.phi008:1.1.120	fortunae vultum corpora posse meae.
urn:cts:latinLit:phi0959.phi008:1.1.121	namque ea dissimilis subito est effecta priori,
urn:cts:latinLit:phi0959.phi008:1.1.122	flendaque nunc, aliquo tempore laeta fuit.
urn:cts:latinLit:phi0959.phi008:1.1.123	plura quidem mandare tibi, si quaeris, habebam,
urn:cts:latinLit:phi0959.phi008:1.1.124	sed vereor tardae causa fuisse morae ;
urn:cts:latinLit:phi0959.phi008:1.1.125	et si quae subeunt, tecum, liber, omnia ferres,
urn:cts:latinLit:phi0959.phi008:1.1.126	sarcina laturo magna futurus eras.
urn:cts:latinLit:phi0959.phi008:1.1.127	longa via est, propera! nobis habitabitur orbis
urn:cts:latinLit:phi0959.phi008:1.1.128	ultimus, a terra terra remota mea.

urn:cts:latinLit:phi0959.phi008:1.2.1	Di maris et caeli - quid enim nisi vota supersunt? -
urn:cts:latinLit:phi0959.phi008:1.2.2	solvere quassatae parcite membra ratis,
urn:cts:latinLit:phi0959.phi008:1.2.3	neve, precor, magni subscribite Caesaris irae!
urn:cts:latinLit:phi0959.phi008:1.2.4	saepe premente deo fert deus alter opem.
urn:cts:latinLit:phi0959.phi008:1.2.5	Mulciber in Troiam, pro Troia stabat Apollo;
urn:cts:latinLit:phi0959.phi008:1.2.6	aequa Venus Teucris, Pallas iniqua fuit.
urn:cts:latinLit:phi0959.phi008:1.2.7	oderat Aenean propior Saturnia Turno;
urn:cts:latinLit:phi0959.phi008:1.2.8	ille tamen Veneris numine tutus erat.
urn:cts:latinLit:phi0959.phi008:1.2.9	saepe ferox cautum petiit Neptunus Ulixen;
urn:cts:latinLit:phi0959.phi008:1.2.10	eripuit patruo saepe Minerva suo.
urn:cts:latinLit:phi0959.phi008:1.2.11	et nobis aliquod, quamvis distamus ab illis,
urn:cts:latinLit:phi0959.phi008:1.2.12	quis vetat irato numen adesse deo?
urn:cts:latinLit:phi0959.phi008:1.2.13	verba miser frustra non proficientia perdo.
urn:cts:latinLit:phi0959.phi008:1.2.14	ipsa graves spargunt ora loquentis aquae,
urn:cts:latinLit:phi0959.phi008:1.2.15	terribilisque Notus iactat mea dicta, precesque
urn:cts:latinLit:phi0959.phi008:1.2.16	ad quos mittuntur, non sinit ire deos.
urn:cts:latinLit:phi0959.phi008:1.2.17	ergo idem venti, ne causa laedar in una,
urn:cts:latinLit:phi0959.phi008:1.2.18	velaque nescio quo votaque nostra ferunt,
urn:cts:latinLit:phi0959.phi008:1.2.19	me miserum, quanti montes volvuntur aquarum!
urn:cts:latinLit:phi0959.phi008:1.2.20	iam iam tacturos sidera summa putes,
urn:cts:latinLit:phi0959.phi008:1.2.21	quantae diducto subsidunt "aequore valles!
urn:cts:latinLit:phi0959.phi008:1.2.22	iam iam tacturas Tartara nigra putes,
urn:cts:latinLit:phi0959.phi008:1.2.23	quocumque aspicio, nihil est, nisi pontus et aer,
urn:cts:latinLit:phi0959.phi008:1.2.24	fluctibus hic tumidus, nubibus ille minax.
urn:cts:latinLit:phi0959.phi008:1.2.25	inter utrumque fremunt inmani murmure venti.
urn:cts:latinLit:phi0959.phi008:1.2.26	nescit, cui domino pareat, unda maris.
urn:cts:latinLit:phi0959.phi008:1.2.27	nam modo purpureo vires capit Eurus ab ortu,
urn:cts:latinLit:phi0959.phi008:1.2.28	nunc Zephyrus sero vespere missus adest,
urn:cts:latinLit:phi0959.phi008:1.2.29	nunc sicca gelidus Boreas bacchatur ab Arcto,
urn:cts:latinLit:phi0959.phi008:1.2.30	nunc Notus adversa proelia fronte gerit.
urn:cts:latinLit:phi0959.phi008:1.2.31	rector in incerto est nec quid fugiatve petatve
urn:cts:latinLit:phi0959.phi008:1.2.32	invenit: ambiguis ars stupet ipsa malis,
urn:cts:latinLit:phi0959.phi008:1.2.33	scilicet occidimus, nec spes est ulla salutis,
urn:cts:latinLit:phi0959.phi008:1.2.34	dumque loquor, vultus obruit unda meos.
urn:cts:latinLit:phi0959.phi008:1.2.35	opprimet hanc animam fluctus, frustraque precanti
urn:cts:latinLit:phi0959.phi008:1.2.36	ore necaturas accipiemus aquas,
urn:cts:latinLit:phi0959.phi008:1.2.37	at pia nil aliud quam me dolet exule coniunx:
urn:cts:latinLit:phi0959.phi008:1.2.38	hoc unum nostri scitque gemitque mali.
urn:cts:latinLit:phi0959.phi008:1.2.39	nescit in inmenso iactari corpora ponto,
urn:cts:latinLit:phi0959.phi008:1.2.40	nescit agi ventis, nescit adesse necem.
urn:cts:latinLit:phi0959.phi008:1.2.41	o bene, quod non sum mecum conscendere passus,
urn:cts:latinLit:phi0959.phi008:1.2.42	ne mihi mors misero bis patienda foret!
urn:cts:latinLit:phi0959.phi008:1.2.43	at nunc, ut peream, quoniam caret illa periclo,
urn:cts:latinLit:phi0959.phi008:1.2.44	dimidia certe parte superstes ero.
urn:cts:latinLit:phi0959.phi008:1.2.45	ei mihi, quam celeri micuerunt nubila flamma!
urn:cts:latinLit:phi0959.phi008:1.2.46	quantus ab aetherio personat axe fragor!
urn:cts:latinLit:phi0959.phi008:1.2.47	nec levius tabulae laterum feriuntur ab undis,
urn:cts:latinLit:phi0959.phi008:1.2.48	quam grave balistae moenia pulsat onus.
urn:cts:latinLit:phi0959.phi008:1.2.49	qui venit hic fluctus, fluctus supereminet omnes:
urn:cts:latinLit:phi0959.phi008:1.2.50	posterior nono est undecimoque prior.
urn:cts:latinLit:phi0959.phi008:1.2.51	nec letum timeo; genus est miserabile leti.
urn:cts:latinLit:phi0959.phi008:1.2.52	demite naufragium, mors mihi munus erit.
urn:cts:latinLit:phi0959.phi008:1.2.53	est aliquid, fatove suo ferrove  cadentem
urn:cts:latinLit:phi0959.phi008:1.2.54	in solida  moriens ponere corpus humo,
urn:cts:latinLit:phi0959.phi008:1.2.55	et mandare suis aliqua et  sperare sepulcrum
urn:cts:latinLit:phi0959.phi008:1.2.56	et non aequoreis piscibus esse cibum,
urn:cts:latinLit:phi0959.phi008:1.2.57	fingite me dignum tali nece, non ego solus
urn:cts:latinLit:phi0959.phi008:1.2.58	hic vehor. inmeritos cur mea poena trahit?
urn:cts:latinLit:phi0959.phi008:1.2.59	pro superi viridesque dei, quibus aequora curae,
urn:cts:latinLit:phi0959.phi008:1.2.60	utraque iam vestras sistite turba minas,
urn:cts:latinLit:phi0959.phi008:1.2.61	quamque dedit vitam mitissima Caesaris ira,
urn:cts:latinLit:phi0959.phi008:1.2.62	hanc sinite infelix in loca iussa feram,
urn:cts:latinLit:phi0959.phi008:1.2.63	si quantam  merui, poena me perdere vultis,
urn:cts:latinLit:phi0959.phi008:1.2.64	culpa mea est ipso iudice morte minor.
urn:cts:latinLit:phi0959.phi008:1.2.65	mittere me Stygias si iam voluisset in undas
urn:cts:latinLit:phi0959.phi008:1.2.66	Caesar, in hoc vestra non eguisset ope.
urn:cts:latinLit:phi0959.phi008:1.2.67	est illi nostri non invidiosa cruoris
urn:cts:latinLit:phi0959.phi008:1.2.68	copia; quodque dedit, cum volet, ipse feret,
urn:cts:latinLit:phi0959.phi008:1.2.69	vos modo, quos certe nullo, puto, crimine laesi,
urn:cts:latinLit:phi0959.phi008:1.2.70	contenti nostris iam, precor, este malis!
urn:cts:latinLit:phi0959.phi008:1.2.71	nec tamen, ut cuncti miserum servare velitis,
urn:cts:latinLit:phi0959.phi008:1.2.72	quod periit, salvum iam caput esse potest,
urn:cts:latinLit:phi0959.phi008:1.2.73	ut mare considat ventisque ferentibus utar,
urn:cts:latinLit:phi0959.phi008:1.2.74	ut mihi parcatis, non minus exul ero.
urn:cts:latinLit:phi0959.phi008:1.2.75	non ego divitias avidus sine fine parandi
urn:cts:latinLit:phi0959.phi008:1.2.76	latum mutandis mercibus aequor aro,
urn:cts:latinLit:phi0959.phi008:1.2.77	nec peto, quas quondam petii studiosus, Athenas,
urn:cts:latinLit:phi0959.phi008:1.2.78	oppida non Asiae, non loca visa prius,
urn:cts:latinLit:phi0959.phi008:1.2.79	non ut Alexandri claram delatus ad urbem
urn:cts:latinLit:phi0959.phi008:1.2.80	delicias videam, Nile iocose, tuas.
urn:cts:latinLit:phi0959.phi008:1.2.81	quod faciles  opto ventos, - quis credere posset ? -
urn:cts:latinLit:phi0959.phi008:1.2.82	Sarmatis est tellus, quam mea vela petunt,
urn:cts:latinLit:phi0959.phi008:1.2.83	obligor, ut tangam laevi fera litora Ponti;
urn:cts:latinLit:phi0959.phi008:1.2.84	quodque sit a patria tam  fuga tarda, queror.
urn:cts:latinLit:phi0959.phi008:1.2.85	nescio quo videam positos ut in orbe Tomitas,
urn:cts:latinLit:phi0959.phi008:1.2.86	exilem facio per mea vota viam.
urn:cts:latinLit:phi0959.phi008:1.2.87	seu me diligitis, tantos conpescite fluctus,
urn:cts:latinLit:phi0959.phi008:1.2.88	pronaque sint nostrae numina vestra rati;
urn:cts:latinLit:phi0959.phi008:1.2.89	seu magis odistis, iussae Ine advertite terrae:
urn:cts:latinLit:phi0959.phi008:1.2.90	supplicii pars est in regione mei.
urn:cts:latinLit:phi0959.phi008:1.2.91	ferte - quid hic facio? - rapidi mea corpora  venti!
urn:cts:latinLit:phi0959.phi008:1.2.92	Ausonios fines cur mea vela volunt?
urn:cts:latinLit:phi0959.phi008:1.2.93	noluit hoc Caesar, quid, quem fugat ille, tenetis?
urn:cts:latinLit:phi0959.phi008:1.2.94	aspiciat vultus Pontica terra meos.
urn:cts:latinLit:phi0959.phi008:1.2.95	et iubet et merui; nec, quae damnaverit ille,
urn:cts:latinLit:phi0959.phi008:1.2.96	crimina defendi fasque piumque puto.
urn:cts:latinLit:phi0959.phi008:1.2.97	si tamen acta deos numquam mortalia fallunt,
urn:cts:latinLit:phi0959.phi008:1.2.98	a culpa facinus scitis abesse mea.
urn:cts:latinLit:phi0959.phi008:1.2.99	immo ita si scitis, si me meus abstulit error,
urn:cts:latinLit:phi0959.phi008:1.2.100	stultaque mens nobis, non scelerata fuit,
urn:cts:latinLit:phi0959.phi008:1.2.101	quod licet et minimis, domui si favimus illi,
urn:cts:latinLit:phi0959.phi008:1.2.102	si satis Augusti publica iussa mihi,
urn:cts:latinLit:phi0959.phi008:1.2.103	hoc duce si dixi felicia saecula, proque
urn:cts:latinLit:phi0959.phi008:1.2.104	Caesare tura piis Caesaribusque dedi, -
urn:cts:latinLit:phi0959.phi008:1.2.105	si fuit hic animus nobis, ita parcite divi!
urn:cts:latinLit:phi0959.phi008:1.2.106	si minus, alta cadens obruat unda caput!
urn:cts:latinLit:phi0959.phi008:1.2.107	fallor, an incipiunt gravidae vanescere nubes,
urn:cts:latinLit:phi0959.phi008:1.2.108	victaque mutati frangitur unda maris?
urn:cts:latinLit:phi0959.phi008:1.2.109	non casu, vos sed sub condicione vocati,
urn:cts:latinLit:phi0959.phi008:1.2.110	fallere quos non est, hanc mihi fertis opem.

urn:cts:latinLit:phi0959.phi008:1.3.1	Cum subit illius tristissima noctis imago,
urn:cts:latinLit:phi0959.phi008:1.3.2	qua mihi supremum tempus in urbe fuit,
urn:cts:latinLit:phi0959.phi008:1.3.3	cum repeto noctem, qua tot mihi cara reliqui,
urn:cts:latinLit:phi0959.phi008:1.3.4	labitur ex oculis nunc quoque gutta meis.
urn:cts:latinLit:phi0959.phi008:1.3.5	iam prope lux aderat, qua  me discedere Caesar
urn:cts:latinLit:phi0959.phi008:1.3.6	finibus extremae iusserat Ausoniae,
urn:cts:latinLit:phi0959.phi008:1.3.7	nec spatium nec mens fuerat satis apta parandi:
urn:cts:latinLit:phi0959.phi008:1.3.8	torpuerant longa pectora nostra mora.
urn:cts:latinLit:phi0959.phi008:1.3.9	non mihi servorum, comites non cura legendi,
urn:cts:latinLit:phi0959.phi008:1.3.10	non aptae profugo vestis opisve fuit.
urn:cts:latinLit:phi0959.phi008:1.3.11	non apter stupui, quam qui Iovis ignibus ictus
urn:cts:latinLit:phi0959.phi008:1.3.12	vivit et est vitae nescius ipse suae.
urn:cts:latinLit:phi0959.phi008:1.3.13	ut tamen hanc animi nubem dolor ipse removit,
urn:cts:latinLit:phi0959.phi008:1.3.14	et tandem sensus convaluere mei,
urn:cts:latinLit:phi0959.phi008:1.3.15	adloquor extremum maestos abiturus amicos,
urn:cts:latinLit:phi0959.phi008:1.3.16	qui modo de multis unus et alter erant,
urn:cts:latinLit:phi0959.phi008:1.3.17	uxor amans flentem flens acrius ipsa tenebat,
urn:cts:latinLit:phi0959.phi008:1.3.18	imbre per indignas usque cadente genas,
urn:cts:latinLit:phi0959.phi008:1.3.19	nata procul Libycis aberat diversa sub oris,
urn:cts:latinLit:phi0959.phi008:1.3.20	nec poterat fati certior esse mei.
urn:cts:latinLit:phi0959.phi008:1.3.21	quocumque aspiceres, luctus gemitusque sonabant,
urn:cts:latinLit:phi0959.phi008:1.3.22	formaque non taciti funeris intus erat.
urn:cts:latinLit:phi0959.phi008:1.3.23	femina virque meo, pueri quoque funere maerent,
urn:cts:latinLit:phi0959.phi008:1.3.24	inque domo lacrimas angulus omnis habet.
urn:cts:latinLit:phi0959.phi008:1.3.25	si licet exemplis in parvis  grandibus uti,
urn:cts:latinLit:phi0959.phi008:1.3.26	haec facies Troiae, cum caperetur, erat.
urn:cts:latinLit:phi0959.phi008:1.3.27	iamque quiescebant voces hominumque canumque,
urn:cts:latinLit:phi0959.phi008:1.3.28	Lunaque nocturnos alta regebat equos.
urn:cts:latinLit:phi0959.phi008:1.3.29	hanc ego suspiciens et ad hanc  Capitolia cernens,
urn:cts:latinLit:phi0959.phi008:1.3.30	quae nostro frustra iuncta fuere Lari,
urn:cts:latinLit:phi0959.phi008:1.3.31	"numina vicinis habitantia sedibus," inquam,
urn:cts:latinLit:phi0959.phi008:1.3.32	"iamque oculis numquam templa videnda meis,
urn:cts:latinLit:phi0959.phi008:1.3.33	dique relinquendi, quos urbs habet alta Quirini,
urn:cts:latinLit:phi0959.phi008:1.3.34	este salutati tempus in omne mihi.
urn:cts:latinLit:phi0959.phi008:1.3.35	et quamquam sero clipeum post vulnera sumo,
urn:cts:latinLit:phi0959.phi008:1.3.36	attamen hanc odiis exonerate fugam,
urn:cts:latinLit:phi0959.phi008:1.3.37	caelestique viro, quis me deceperit error,
urn:cts:latinLit:phi0959.phi008:1.3.38	dicite, pro culpa ne scelus esse putet,
urn:cts:latinLit:phi0959.phi008:1.3.39	ut quod vos scitis, poenae quoque sentiat auctor.
urn:cts:latinLit:phi0959.phi008:1.3.40	placato possum non miser esse deo."
urn:cts:latinLit:phi0959.phi008:1.3.41	hac prece adoravi superos ego, pluribus uxor,
urn:cts:latinLit:phi0959.phi008:1.3.42	singultu medios impediente sonos,
urn:cts:latinLit:phi0959.phi008:1.3.43	illa etiam ante Lares  passis adstrata capillis
urn:cts:latinLit:phi0959.phi008:1.3.44	contigit extinctos  ore tremente focos,
urn:cts:latinLit:phi0959.phi008:1.3.45	 multaque in adversos effudit verba Penates
urn:cts:latinLit:phi0959.phi008:1.3.46	pro deplorato non valitura viro.
urn:cts:latinLit:phi0959.phi008:1.3.47	iamque morae spatium nox praecipitata negabat,
urn:cts:latinLit:phi0959.phi008:1.3.48	versaque ab axe suo Parrhasis Arctos erat.
urn:cts:latinLit:phi0959.phi008:1.3.49	quid facerem? blando patriae retinebar amore,
urn:cts:latinLit:phi0959.phi008:1.3.50	ultima sed iussae nox erat illa fugae.
urn:cts:latinLit:phi0959.phi008:1.3.51	a! quotiens aliquo dixi properante quid urgues?
urn:cts:latinLit:phi0959.phi008:1.3.52	vel quo festinas ire, vel unde, vide.
urn:cts:latinLit:phi0959.phi008:1.3.53	a! quotiens certam me sum mentitus habere
urn:cts:latinLit:phi0959.phi008:1.3.54	horam, propositae quae foret apta viae.
urn:cts:latinLit:phi0959.phi008:1.3.55	ter limen tetigi, ter sum revocatus, et ipse
urn:cts:latinLit:phi0959.phi008:1.3.56	indulgens animo pes mihi tardus erat.
urn:cts:latinLit:phi0959.phi008:1.3.57	saepe "vale" dicto rursus sum multa locutus,
urn:cts:latinLit:phi0959.phi008:1.3.58	et quasi discedens oscula summa dedi.
urn:cts:latinLit:phi0959.phi008:1.3.59	saepe eadem mandata dedi meque ipse fefelli,
urn:cts:latinLit:phi0959.phi008:1.3.60	respiciens oculis pignora cara meis.
urn:cts:latinLit:phi0959.phi008:1.3.61	denique "quid propero? Scythia est, quo mittimur," inquam,
urn:cts:latinLit:phi0959.phi008:1.3.62	"Roma relinquenda est. utraque iusta mora est.
urn:cts:latinLit:phi0959.phi008:1.3.63	uxor in aeternum vivo mihi viva negatur,
urn:cts:latinLit:phi0959.phi008:1.3.64	et domus et fidae dulcia membra domus,
urn:cts:latinLit:phi0959.phi008:1.3.65	quosque ego dilexi fraterno more sodales,
urn:cts:latinLit:phi0959.phi008:1.3.66	o mihi Thesea pectora iuncta fide!
urn:cts:latinLit:phi0959.phi008:1.3.67	dum licet, amplectar: numquam fortasse licebit
urn:cts:latinLit:phi0959.phi008:1.3.68	amplius, in lucro est quae datur hora mihi.
urn:cts:latinLit:phi0959.phi008:1.3.69	nec mora, sermonis verba inperfecta relinquo,
urn:cts:latinLit:phi0959.phi008:1.3.70	complectens animo proxima quaeque meo.
urn:cts:latinLit:phi0959.phi008:1.3.71	dum loquor et flemus, caelo nitidissimus alto,
urn:cts:latinLit:phi0959.phi008:1.3.72	stella gravis nobis. Lucifer ortus erat.
urn:cts:latinLit:phi0959.phi008:1.3.73	dividor haud aliter, quam si mea membra relinquam,
urn:cts:latinLit:phi0959.phi008:1.3.74	et pars abrumpi corpore visa suo est.
urn:cts:latinLit:phi0959.phi008:1.3.75	sic doluit Mettus  tunc cum in contraria versos
urn:cts:latinLit:phi0959.phi008:1.3.76	ultores habuit proditionis equos.
urn:cts:latinLit:phi0959.phi008:1.3.77	tum vero exoritur clamor gemitusque meorum,
urn:cts:latinLit:phi0959.phi008:1.3.78	et feriunt maestae pectora nuda manus.
urn:cts:latinLit:phi0959.phi008:1.3.79	tum vero coniunx umeris abeuntis inhaerens
urn:cts:latinLit:phi0959.phi008:1.3.80	miscuit haec lacrimis tristia verba meis;
urn:cts:latinLit:phi0959.phi008:1.3.81	"non potes avelli. simul hinc, simul ibimus," inquit,
urn:cts:latinLit:phi0959.phi008:1.3.82	te sequar et coniunx exulis exul ero.
urn:cts:latinLit:phi0959.phi008:1.3.83	et mihi facta via est, et me capit ultima tellus :
urn:cts:latinLit:phi0959.phi008:1.3.84	accedam profugae sarcina parva rati.
urn:cts:latinLit:phi0959.phi008:1.3.85	te iubet e patria discedere Caesaris ira,
urn:cts:latinLit:phi0959.phi008:1.3.86	me pietas, pietas haec mihi Caesar erit.
urn:cts:latinLit:phi0959.phi008:1.3.87	"talia temptabat, sicut temptaverat ante,
urn:cts:latinLit:phi0959.phi008:1.3.88	vixque dedit victas utilitate manus.
urn:cts:latinLit:phi0959.phi008:1.3.89	egredior, sive illud erat sine funere ferri,
urn:cts:latinLit:phi0959.phi008:1.3.90	squalidus inmissis hirta per ora comis,
urn:cts:latinLit:phi0959.phi008:1.3.91	illa dolore amens tenebris narratur obortis
urn:cts:latinLit:phi0959.phi008:1.3.92	semianimis media procubuisse domo,
urn:cts:latinLit:phi0959.phi008:1.3.93	utque resurrexit foedatis pulvere turpi
urn:cts:latinLit:phi0959.phi008:1.3.94	crinibus et gelida membra levavit humo,
urn:cts:latinLit:phi0959.phi008:1.3.95	se modo, desertos modo complorasse Penates,
urn:cts:latinLit:phi0959.phi008:1.3.96	nomen et erepti saepe vocasse viri,
urn:cts:latinLit:phi0959.phi008:1.3.97	nec gemuisse minus, quam si nataeque meumque
urn:cts:latinLit:phi0959.phi008:1.3.98	vidisset structas corpus habere rogos,
urn:cts:latinLit:phi0959.phi008:1.3.99	et voluisse mori, monendo ponere sensus,
urn:cts:latinLit:phi0959.phi008:1.3.100	respectuque tamen non periisse mei.
urn:cts:latinLit:phi0959.phi008:1.3.101	vivat, et absentem, quoniam sic fata tulerunt,
urn:cts:latinLit:phi0959.phi008:1.3.102	vivat ut auxilio sublevet usque suo.

urn:cts:latinLit:phi0959.phi008:1.4.1	Tinguitur oceano custos Erymanthidos ursae,
urn:cts:latinLit:phi0959.phi008:1.4.2	aequoreasque suo sidere turbat aquas.
urn:cts:latinLit:phi0959.phi008:1.4.3	nos tamen Ionium non nostra findimus aequor
urn:cts:latinLit:phi0959.phi008:1.4.4	sponte, sed audaces cogimur esse metu.
urn:cts:latinLit:phi0959.phi008:1.4.5	me miserum! quantis increscunt aequora ventis,
urn:cts:latinLit:phi0959.phi008:1.4.6	erutaque ex imis fervet harena fretis!
urn:cts:latinLit:phi0959.phi008:1.4.7	monte nec inferior prorae puppique recurvae
urn:cts:latinLit:phi0959.phi008:1.4.8	insilit et pictos verberat unda deos.
urn:cts:latinLit:phi0959.phi008:1.4.9	pinea texta sonant, pulsi  stridore rudentes,
urn:cts:latinLit:phi0959.phi008:1.4.10	 ingemit et nostris ipsa carina malis.
urn:cts:latinLit:phi0959.phi008:1.4.11	navita confessus gelidum pallore timorem,
urn:cts:latinLit:phi0959.phi008:1.4.12	iam sequitur victus, non regit arte ratem,
urn:cts:latinLit:phi0959.phi008:1.4.13	utque parum validus non proficientia rector
urn:cts:latinLit:phi0959.phi008:1.4.14	cervicis rigidae frena remittit equo.
urn:cts:latinLit:phi0959.phi008:1.4.15	sic non quo voluit, sed quo rapit impetus undae,
urn:cts:latinLit:phi0959.phi008:1.4.16	aurigam video vela dedisse rati.
urn:cts:latinLit:phi0959.phi008:1.4.17	quod nisi mutatas emiserit Aeolus auras,
urn:cts:latinLit:phi0959.phi008:1.4.18	in loca iam nobis non adeunda ferar.
urn:cts:latinLit:phi0959.phi008:1.4.19	nam procul Illyriis laeva de parte relictis
urn:cts:latinLit:phi0959.phi008:1.4.20	interdicta mihi cernitur Italia.
urn:cts:latinLit:phi0959.phi008:1.4.21	desinat in vetitas quaeso contendere terras,
urn:cts:latinLit:phi0959.phi008:1.4.22	et mecum magno pareat aura deo.
urn:cts:latinLit:phi0959.phi008:1.4.23	dum loquor, et timeo pariter cupioque  repelli,
urn:cts:latinLit:phi0959.phi008:1.4.24	increpuit quantis viribus unda latus!
urn:cts:latinLit:phi0959.phi008:1.4.25	parcite caerulei, vos parcite numina ponti,
urn:cts:latinLit:phi0959.phi008:1.4.26	infestumque mihi sit satis esse Iovem,
urn:cts:latinLit:phi0959.phi008:1.4.27	vos animam saevae fessam subducite morti,
urn:cts:latinLit:phi0959.phi008:1.4.28	si modo, qui periit, non periisse potest.

urn:cts:latinLit:phi0959.phi008:1.5.1	O mihi post nullos umquam  memorande sodales,
urn:cts:latinLit:phi0959.phi008:1.5.2	et cui praecipue sors mea visa sua est,
urn:cts:latinLit:phi0959.phi008:1.5.3	attonitum qui me, memini, carissime, primus
urn:cts:latinLit:phi0959.phi008:1.5.4	ausus es adloquio sustinuisse tuo,
urn:cts:latinLit:phi0959.phi008:1.5.5	qui mihi consilium vivendi mite dedisti,
urn:cts:latinLit:phi0959.phi008:1.5.6	cum foret in misero pectore mortis amor,
urn:cts:latinLit:phi0959.phi008:1.5.7	scis bene, cui dicam, positis pro nomine signis,
urn:cts:latinLit:phi0959.phi008:1.5.8	officium nec te fallit, amice, tuum.
urn:cts:latinLit:phi0959.phi008:1.5.9	haec mihi semper erunt imis infixa medullis,
urn:cts:latinLit:phi0959.phi008:1.5.10	perpetuusque animae debitor huius ero,
urn:cts:latinLit:phi0959.phi008:1.5.11	spiritus et vacuas prius hic tenuandus in auras
urn:cts:latinLit:phi0959.phi008:1.5.12	ibit, et in tepido deseret ossa rogo,
urn:cts:latinLit:phi0959.phi008:1.5.13	quam subeant animo meritorum oblivia nostro,
urn:cts:latinLit:phi0959.phi008:1.5.14	et longa pietas excidat ista die.
urn:cts:latinLit:phi0959.phi008:1.5.15	di tibi sint faciles, tibi di  nullius egentem
urn:cts:latinLit:phi0959.phi008:1.5.16	fortunam praestant dissimilemque meae.
urn:cts:latinLit:phi0959.phi008:1.5.17	si tamen haec navis vento ferretur amico,
urn:cts:latinLit:phi0959.phi008:1.5.18	ignoraretur forsitan ista fides.
urn:cts:latinLit:phi0959.phi008:1.5.19	Thesea Pirithous non tam sensisset amicum,
urn:cts:latinLit:phi0959.phi008:1.5.20	si non infernas vivus adisset aquas,
urn:cts:latinLit:phi0959.phi008:1.5.21	ut foret exemplum veri Phoceus amoris,
urn:cts:latinLit:phi0959.phi008:1.5.22	fecerunt furiae, tristis Oresta, tuae.
urn:cts:latinLit:phi0959.phi008:1.5.23	si non Euryalus Rutulos cecidisset in hostes,
urn:cts:latinLit:phi0959.phi008:1.5.24	Hyrtacidae Nisi gloria nulla foret.
urn:cts:latinLit:phi0959.phi008:1.5.25	scilicet ut fulvum spectatur in ignibus aurum,
urn:cts:latinLit:phi0959.phi008:1.5.26	tempore sic duro est inspicienda fides,
urn:cts:latinLit:phi0959.phi008:1.5.27	dum iuvat et vultu ridet Fortuna sereno,
urn:cts:latinLit:phi0959.phi008:1.5.28	indelibatas cuncta sequuntur opes:
urn:cts:latinLit:phi0959.phi008:1.5.29	at simul intonuit, fugiunt, nec noscitur ulli,
urn:cts:latinLit:phi0959.phi008:1.5.30	agminibus comitum qui modo cinctus erat.
urn:cts:latinLit:phi0959.phi008:1.5.31	atque haec, exemplis quondam collecta priorum,
urn:cts:latinLit:phi0959.phi008:1.5.32	nunc mihi sunt propriis cognita vera malis,
urn:cts:latinLit:phi0959.phi008:1.5.33	vix duo tresve mihi de tot superestis amici :
urn:cts:latinLit:phi0959.phi008:1.5.34	cetera Fortunae, non mea turba fuit.
urn:cts:latinLit:phi0959.phi008:1.5.35	quo magis, o pauci, rebus succurrite laesis,
urn:cts:latinLit:phi0959.phi008:1.5.36	et date naufragio litora tuta meo,
urn:cts:latinLit:phi0959.phi008:1.5.37	neve metu falso nimium trepidate, timentes,
urn:cts:latinLit:phi0959.phi008:1.5.38	hac offendatur ne pietate deus!
urn:cts:latinLit:phi0959.phi008:1.5.39	saepe fidem adversis etiam laudavit in armis,
urn:cts:latinLit:phi0959.phi008:1.5.40	inque suis amat hanc Caesar, in hoste probat,
urn:cts:latinLit:phi0959.phi008:1.5.41	causa mea est melior, qui non contraria fovi
urn:cts:latinLit:phi0959.phi008:1.5.42	arma, sed hanc merui simplicitate fugam.
urn:cts:latinLit:phi0959.phi008:1.5.43	invigiles igitur nostris pro casibus, oro,
urn:cts:latinLit:phi0959.phi008:1.5.44	deminui siqua  numinis ira potest.
urn:cts:latinLit:phi0959.phi008:1.5.45	scire meos casus siquis desiderat omnes,
urn:cts:latinLit:phi0959.phi008:1.5.46	plus, quam quod fieri res sinit, ille petit.
urn:cts:latinLit:phi0959.phi008:1.5.47	tot mala sum passus, quot in aethere sidera lucent
urn:cts:latinLit:phi0959.phi008:1.5.48	parvaque quot siccus corpora pulvis habet;
urn:cts:latinLit:phi0959.phi008:1.5.49	multaque credibili tulimus maiora ratamque,
urn:cts:latinLit:phi0959.phi008:1.5.50	quamvis acciderint, non habitura fidem.
urn:cts:latinLit:phi0959.phi008:1.5.51	pars etiam quaedam mecum moriatur oportet,
urn:cts:latinLit:phi0959.phi008:1.5.52	meque velim possit dissimulante tegi.
urn:cts:latinLit:phi0959.phi008:1.5.53	si vox infragilis, pectus mihi firmius aere,
urn:cts:latinLit:phi0959.phi008:1.5.54	pluraque cum linguis pluribus ora forent,
urn:cts:latinLit:phi0959.phi008:1.5.55	non tamen idcirco complecterer omnia verbis,
urn:cts:latinLit:phi0959.phi008:1.5.56	materia vires exsuperante meas.
urn:cts:latinLit:phi0959.phi008:1.5.57	pro duce Neritio docti mala nostra poetae
urn:cts:latinLit:phi0959.phi008:1.5.58	scribite . Neritio nam mala plura tuli.
urn:cts:latinLit:phi0959.phi008:1.5.59	ille brevi spatio multis erravit in annis
urn:cts:latinLit:phi0959.phi008:1.5.60	inter Dulichias Iliacasque domos:
urn:cts:latinLit:phi0959.phi008:1.5.61	nos freta sideribus totis distantia mensos
urn:cts:latinLit:phi0959.phi008:1.5.62	sors tulit  in Geticos Sarmaticosque sinus,
urn:cts:latinLit:phi0959.phi008:1.5.63	ille habuit fidamque manum sociosque fideles:
urn:cts:latinLit:phi0959.phi008:1.5.64	me profugum comites deseruere mei.
urn:cts:latinLit:phi0959.phi008:1.5.65	ille suam laetus patriam victorque petebat:
urn:cts:latinLit:phi0959.phi008:1.5.66	a patria fugi victus et exul ego.
urn:cts:latinLit:phi0959.phi008:1.5.67	nec mihi Dulichium domus est Ithaceve Samosve,
urn:cts:latinLit:phi0959.phi008:1.5.68	poena quibus non est grandis abesse locis,
urn:cts:latinLit:phi0959.phi008:1.5.69	sed quae de septem totum circumspicit orbem
urn:cts:latinLit:phi0959.phi008:1.5.70	montibus, imperii Roma deumque locus,
urn:cts:latinLit:phi0959.phi008:1.5.71	illi corpus erat durum patiensque laborum:
urn:cts:latinLit:phi0959.phi008:1.5.72	invalidae vires ingenuaeque mihi.
urn:cts:latinLit:phi0959.phi008:1.5.73	ille erat assidue saevis agitatus in armis :
urn:cts:latinLit:phi0959.phi008:1.5.74	adsuetus studiis mollibus ipse fui.
urn:cts:latinLit:phi0959.phi008:1.5.75	me deus oppressit, nullo mala nostra levante:
urn:cts:latinLit:phi0959.phi008:1.5.76	bellatrix illi diva ferebat opem.
urn:cts:latinLit:phi0959.phi008:1.5.77	cumque minor Iove sit tumidis qui regnat in undis,
urn:cts:latinLit:phi0959.phi008:1.5.78	illum Neptuni, me Iovis ira premit,
urn:cts:latinLit:phi0959.phi008:1.5.79	adde, quod illius pars maxima ficta laborum,
urn:cts:latinLit:phi0959.phi008:1.5.80	ponitur in nostris fabula nulla malis.
urn:cts:latinLit:phi0959.phi008:1.5.81	denique quaesitas tetigit tamen ille Penates,
urn:cts:latinLit:phi0959.phi008:1.5.82	quaeque diu petiit, contigit arva tamen:
urn:cts:latinLit:phi0959.phi008:1.5.83	at mihi perpetuo patria tellure carendum est,
urn:cts:latinLit:phi0959.phi008:1.5.84	ni fuerit laesi mollior ira dei.

urn:cts:latinLit:phi0959.phi008:1.6.1	Nec tantum Clario est Lyde dilecta poetae,
urn:cts:latinLit:phi0959.phi008:1.6.2	nec tantum Coo  Bittis  amata suo est,
urn:cts:latinLit:phi0959.phi008:1.6.3	pectoribus quantum tu nostris, uxor, inhaeres,
urn:cts:latinLit:phi0959.phi008:1.6.4	digna minus misero, non meliore viro.
urn:cts:latinLit:phi0959.phi008:1.6.5	te mea supposita veluti trabe fulta ruina est:
urn:cts:latinLit:phi0959.phi008:1.6.6	siquid adhuc ego sum, muneris omne
urn:cts:latinLit:phi0959.phi008:1.6.7	tui est. tu facis, ut spolium non sim, nec nuder ab illis,
urn:cts:latinLit:phi0959.phi008:1.6.8	naufragii tabulas qui petiere mei.
urn:cts:latinLit:phi0959.phi008:1.6.9	utque rapax stimulante fame cupidusque cruoris
urn:cts:latinLit:phi0959.phi008:1.6.10	incustoditum captat ovile lupus,
urn:cts:latinLit:phi0959.phi008:1.6.11	aut ut edax vultur corpus circumspicit ecquod
urn:cts:latinLit:phi0959.phi008:1.6.12	sub nulla positum cernere possit humo,
urn:cts:latinLit:phi0959.phi008:1.6.13	sic mea nescio quis, rebus male fidus acerbis
urn:cts:latinLit:phi0959.phi008:1.6.14	in bona venturus, si paterere, fuit.
urn:cts:latinLit:phi0959.phi008:1.6.15	hunc tua per fortis virtus summovit amicos,
urn:cts:latinLit:phi0959.phi008:1.6.16	nulla quibus reddi gratia digna potest,
urn:cts:latinLit:phi0959.phi008:1.6.17	ergo quam misero, tam vero teste probans,
urn:cts:latinLit:phi0959.phi008:1.6.18	hic aliquod pondus si modo testis habet.
urn:cts:latinLit:phi0959.phi008:1.6.19	nec probitate tua prior est aut Hectoris uxor,
urn:cts:latinLit:phi0959.phi008:1.6.20	aut comes extincto Laodamia viro.
urn:cts:latinLit:phi0959.phi008:1.6.21	tu si Maeonium vatem sortita fuisses,
urn:cts:latinLit:phi0959.phi008:1.6.22	Penelopes esset fama secunda tuae:
urn:cts:latinLit:phi0959.phi008:1.6.23	sive tibi hoc debes, nullo  pia facta magistro,
urn:cts:latinLit:phi0959.phi008:1.6.24	cumque nova mores sunt tibi luce dati,
urn:cts:latinLit:phi0959.phi008:1.6.25	femina seu princeps omnes tibi culta per annos
urn:cts:latinLit:phi0959.phi008:1.6.26	te docet exemplum coniugis esse bonae,
urn:cts:latinLit:phi0959.phi008:1.6.27	adsimilemque sui longa adsuetudine fecit,
urn:cts:latinLit:phi0959.phi008:1.6.28	grandia si parvis adsimulare licet,
urn:cts:latinLit:phi0959.phi008:1.6.29	ei mihi, non magnas quod habent mea carmina vires,
urn:cts:latinLit:phi0959.phi008:1.6.30	nostraque sunt meritis ora minora tuis! -
urn:cts:latinLit:phi0959.phi008:1.6.31	siquid et in nobis vivi fuit ante vigoris,
urn:cts:latinLit:phi0959.phi008:1.6.32	extinctum longis occidit omne malis! -
urn:cts:latinLit:phi0959.phi008:1.6.33	prima locum sanctas heroidas inter haberes,
urn:cts:latinLit:phi0959.phi008:1.6.34	prima bonis animi conspicerere tui.
urn:cts:latinLit:phi0959.phi008:1.6.35	quantumcumque tamen praeconia nostra valebunt,
urn:cts:latinLit:phi0959.phi008:1.6.36	carminibus vives tempus in omne meis.

urn:cts:latinLit:phi0959.phi008:1.7.1	Siquis habes nostris similes in imagine vultus,
urn:cts:latinLit:phi0959.phi008:1.7.2	deme meis hederas, Bacchica serta, comis.
urn:cts:latinLit:phi0959.phi008:1.7.3	ista decent laetos felicia signa poetas :
urn:cts:latinLit:phi0959.phi008:1.7.4	temporibus non est apta corona meis.
urn:cts:latinLit:phi0959.phi008:1.7.5	hoc tibi dissimula, senti tamen, optime, dici,
urn:cts:latinLit:phi0959.phi008:1.7.6	in digito qui me fersque refersque tuo,
urn:cts:latinLit:phi0959.phi008:1.7.7	effigiemque meam fulvo complexus in auro
urn:cts:latinLit:phi0959.phi008:1.7.8	cara relegati, quae potes, ora vides,
urn:cts:latinLit:phi0959.phi008:1.7.9	quae quotiens spectas, subeat tibi dicere forsan
urn:cts:latinLit:phi0959.phi008:1.7.10	"quam procul a nobis Naso sodalis abest!
urn:cts:latinLit:phi0959.phi008:1.7.11	grata tua est pietas, sed carmina maior imago
urn:cts:latinLit:phi0959.phi008:1.7.12	sunt mea, quae mando qualiacumque legas,
urn:cts:latinLit:phi0959.phi008:1.7.13	carmina mutatas hominum dicentia formas,
urn:cts:latinLit:phi0959.phi008:1.7.14	infelix domini quod fuga rupit opus.
urn:cts:latinLit:phi0959.phi008:1.7.15	haec ego discedens, sicut bene multa meorum,
urn:cts:latinLit:phi0959.phi008:1.7.16	ipse mea posui maestus in igne manu.
urn:cts:latinLit:phi0959.phi008:1.7.17	utque cremasse suum fertur sub stipite natum
urn:cts:latinLit:phi0959.phi008:1.7.18	Thestias et melior matre fuisse soror,
urn:cts:latinLit:phi0959.phi008:1.7.19	sic ego non meritos mecum peritura libellos
urn:cts:latinLit:phi0959.phi008:1.7.20	imposui rapidis viscera nostra rogis:
urn:cts:latinLit:phi0959.phi008:1.7.21	vel quod eram Musas, ut crimina nostra, perosus,
urn:cts:latinLit:phi0959.phi008:1.7.22	vel quod adhuc crescens et rude carmen erat.
urn:cts:latinLit:phi0959.phi008:1.7.23	quae quoniam non sunt penitus sublata, sed extant -
urn:cts:latinLit:phi0959.phi008:1.7.24	pluribus exemplis scripta fuisse reor -
urn:cts:latinLit:phi0959.phi008:1.7.25	nunc precor ut vivant et non ignava legentem
urn:cts:latinLit:phi0959.phi008:1.7.26	otia delectent admoneantque mei.
urn:cts:latinLit:phi0959.phi008:1.7.27	nec tamen illa legi poterunt patienter ab ullo,
urn:cts:latinLit:phi0959.phi008:1.7.28	nesciet his summam siquis abesse manum,
urn:cts:latinLit:phi0959.phi008:1.7.29	ablatum mediis opus est incudibus illud,
urn:cts:latinLit:phi0959.phi008:1.7.30	 defuit et scriptis ultima lima meis.
urn:cts:latinLit:phi0959.phi008:1.7.31	et veniam pro laude peto, laudatus abunde,
urn:cts:latinLit:phi0959.phi008:1.7.32	non fastiditus si tibi, lector, ero.
urn:cts:latinLit:phi0959.phi008:1.7.33	hos quoque sex versus, in prima  fronte libelli
urn:cts:latinLit:phi0959.phi008:1.7.34	si praeponendos esse putabis, habe."
urn:cts:latinLit:phi0959.phi008:1.7.35	orba parente suo quicumque volumina tangis,
urn:cts:latinLit:phi0959.phi008:1.7.36	his saltem vestra detur in urbe locus.
urn:cts:latinLit:phi0959.phi008:1.7.37	quoque magis faveas, haec non sunt edita ab ipso,
urn:cts:latinLit:phi0959.phi008:1.7.38	sed quasi de domini funere rapta sui.
urn:cts:latinLit:phi0959.phi008:1.7.39	quicquid in his igitur vitii rude carmen habebit,
urn:cts:latinLit:phi0959.phi008:1.7.40	emendaturus, si licuisset, eram.

urn:cts:latinLit:phi0959.phi008:1.8.1	In caput alta suum labentur ab aequore retro
urn:cts:latinLit:phi0959.phi008:1.8.2	flumina, conversis Solque recurret equis:
urn:cts:latinLit:phi0959.phi008:1.8.3	terra feret stellas, caelum findetur aratro,
urn:cts:latinLit:phi0959.phi008:1.8.4	unda dabit flammas, et dabit ignis aquas,
urn:cts:latinLit:phi0959.phi008:1.8.5	omnia naturae praepostera legibus ibunt,
urn:cts:latinLit:phi0959.phi008:1.8.6	parsque suum mundi nulla tenebit iter,
urn:cts:latinLit:phi0959.phi008:1.8.7	omnia iam fient, fieri quae posse negabam,
urn:cts:latinLit:phi0959.phi008:1.8.8	et nihil est, de quo non sit habenda fides.
urn:cts:latinLit:phi0959.phi008:1.8.9	haec ego vaticinor, quia sum deceptus ab illo,
urn:cts:latinLit:phi0959.phi008:1.8.10	laturum misero quem mihi rebar opem.
urn:cts:latinLit:phi0959.phi008:1.8.11	tantane te, fallax, cepere oblivia nostri,
urn:cts:latinLit:phi0959.phi008:1.8.12	afflictumque fuit tantus adire timor,
urn:cts:latinLit:phi0959.phi008:1.8.13	ut neque respiceres nec solarere iacentem,
urn:cts:latinLit:phi0959.phi008:1.8.14	dure, nec exequias prosequerere meas?
urn:cts:latinLit:phi0959.phi008:1.8.15	illud amicitiae sanctum et venerabile nomen
urn:cts:latinLit:phi0959.phi008:1.8.16	re tibi pro vili sub pedibusque iacet?
urn:cts:latinLit:phi0959.phi008:1.8.17	quid fuit, ingenti prostratum mole sodalem
urn:cts:latinLit:phi0959.phi008:1.8.18	visere et adloquiis  parte levare tuis,
urn:cts:latinLit:phi0959.phi008:1.8.19	inque meos si non lacrimam demittere casus,
urn:cts:latinLit:phi0959.phi008:1.8.20	pauca tamen ficto verba dolore pati,
urn:cts:latinLit:phi0959.phi008:1.8.21	idque, quod ignoti faciunt, vel dicere  saltem,
urn:cts:latinLit:phi0959.phi008:1.8.22	et vocem populi publicaque ora sequi, -
urn:cts:latinLit:phi0959.phi008:1.8.23	denique lugubres vultus numquamque videndos
urn:cts:latinLit:phi0959.phi008:1.8.24	cernere supremo dum licuitque die,
urn:cts:latinLit:phi0959.phi008:1.8.25	dicendumque semel toto non amplius aevo
urn:cts:latinLit:phi0959.phi008:1.8.26	accipere, et parili reddere voce " vale "?
urn:cts:latinLit:phi0959.phi008:1.8.27	at fecere alii nullo mihi foedere iuncti,
urn:cts:latinLit:phi0959.phi008:1.8.28	et lacrimas animi signa dedere sui.
urn:cts:latinLit:phi0959.phi008:1.8.29	quid, nisi convictu causisque valentibus essem
urn:cts:latinLit:phi0959.phi008:1.8.30	temporis et longi iunctus amore tibi?
urn:cts:latinLit:phi0959.phi008:1.8.31	quid, nisi tot lusus et tot mea seria nosses,
urn:cts:latinLit:phi0959.phi008:1.8.32	tot nossem lusus seriaque ipse tua?
urn:cts:latinLit:phi0959.phi008:1.8.33	quid, si dumtaxat Romae mihi cognitus esses,
urn:cts:latinLit:phi0959.phi008:1.8.34	ascitus totiens in genus omne loci?
urn:cts:latinLit:phi0959.phi008:1.8.35	cunctane in aequoreos abierunt irrita ventos?
urn:cts:latinLit:phi0959.phi008:1.8.36	cunctane Lethaeis mersa feruntur aquis?
urn:cts:latinLit:phi0959.phi008:1.8.37	non ego te genitum placida reor urbe Quirini,
urn:cts:latinLit:phi0959.phi008:1.8.38	urbe meo quae iam non adeunda pede est,
urn:cts:latinLit:phi0959.phi008:1.8.39	sed scopulis, Ponti quos haec habet ora sinistri,
urn:cts:latinLit:phi0959.phi008:1.8.40	inque feris Scythiae Sarmaticisque iugis:
urn:cts:latinLit:phi0959.phi008:1.8.41	et tua sunt silicis circum praecordia venae,
urn:cts:latinLit:phi0959.phi008:1.8.42	et rigidum ferri semina pectus habet,
urn:cts:latinLit:phi0959.phi008:1.8.43	quaeque tibi quondam tenero ducenda palato
urn:cts:latinLit:phi0959.phi008:1.8.44	plena dedit nutrix ubera, tigris erat:
urn:cts:latinLit:phi0959.phi008:1.8.45	aut mala nostra minus quam nunc aliena putares,
urn:cts:latinLit:phi0959.phi008:1.8.46	duritiaeque mihi non agerere reus.
urn:cts:latinLit:phi0959.phi008:1.8.47	sed quoniam accedit fatalibus hoc quoque damnis,
urn:cts:latinLit:phi0959.phi008:1.8.48	ut careant numeris tempora prima suis,
urn:cts:latinLit:phi0959.phi008:1.8.49	effice, peccati ne sim memor huius, et illo
urn:cts:latinLit:phi0959.phi008:1.8.50	officium laudem, quo queror, ore tuum.

urn:cts:latinLit:phi0959.phi008:1.9.1	Detur inoffenso vitae tibi tangere metam,
urn:cts:latinLit:phi0959.phi008:1.9.2	qui legis hoc nobis non inimicus opus.
urn:cts:latinLit:phi0959.phi008:1.9.3	atque utinam pro te possent mea vota valere,
urn:cts:latinLit:phi0959.phi008:1.9.4	quae pro me duros non tetigere deos!
urn:cts:latinLit:phi0959.phi008:1.9.5	donec eris sospes,  multos numerabis amicos :
urn:cts:latinLit:phi0959.phi008:1.9.6	tempora si fuerint nubila, solus eris.
urn:cts:latinLit:phi0959.phi008:1.9.7	aspicis, ut veniant ad candida tecta columbae,
urn:cts:latinLit:phi0959.phi008:1.9.8	accipiat nullas sordida turris aves.
urn:cts:latinLit:phi0959.phi008:1.9.9	horrea formicae tendunt ad inania numquam:
urn:cts:latinLit:phi0959.phi008:1.9.10	nullus ad amissas ibit amicus opes.
urn:cts:latinLit:phi0959.phi008:1.9.11	utque comes radios per solis euntibus umbra est,
urn:cts:latinLit:phi0959.phi008:1.9.12	cum latet hic pressus nubibus, illa fugit,
urn:cts:latinLit:phi0959.phi008:1.9.13	mobile sic sequitur Fortunae lumina vulgus:
urn:cts:latinLit:phi0959.phi008:1.9.14	quae simul inducta nocte teguntur, abit.
urn:cts:latinLit:phi0959.phi008:1.9.15	haec precor ut semper possint tibi falsa videri;
urn:cts:latinLit:phi0959.phi008:1.9.16	sunt tamen eventu vera fatenda meo.
urn:cts:latinLit:phi0959.phi008:1.9.17	dum stetimus, turbae quantum satis esset, habebat
urn:cts:latinLit:phi0959.phi008:1.9.18	nota quidem, sed non ambitiosa domus,
urn:cts:latinLit:phi0959.phi008:1.9.19	at simul impulsa est, omnes timuere ruinam,
urn:cts:latinLit:phi0959.phi008:1.9.20	cautaque communi terga dedere fugae.
urn:cts:latinLit:phi0959.phi008:1.9.21	saeva neque admiror metuunt si fulmina, quorum
urn:cts:latinLit:phi0959.phi008:1.9.22	ignibus adflari proxima quaeque solent,
urn:cts:latinLit:phi0959.phi008:1.9.23	sed tamen in duris remanentem rebus amicum
urn:cts:latinLit:phi0959.phi008:1.9.24	quamlibet  inviso Caesar in hoste probat,
urn:cts:latinLit:phi0959.phi008:1.9.25	nec solet irasci - neque enim moderatior alter -
urn:cts:latinLit:phi0959.phi008:1.9.26	cum quis in adversis, siquid amavit, amat.
urn:cts:latinLit:phi0959.phi008:1.9.27	de comite Argolici  postquam cognovit Orestis,
urn:cts:latinLit:phi0959.phi008:1.9.28	narratur Pyladen ipse probasse Thoas.
urn:cts:latinLit:phi0959.phi008:1.9.29	quae fuit Actoridae cum magno semper Achille,
urn:cts:latinLit:phi0959.phi008:1.9.30	laudari solita est Hectoris ore fides.
urn:cts:latinLit:phi0959.phi008:1.9.31	quod pius ad Manes Theseus comes iret amico,
urn:cts:latinLit:phi0959.phi008:1.9.32	Tartareum dicunt indoluisse deum.
urn:cts:latinLit:phi0959.phi008:1.9.33	Euryali Nisique fide tibi, fume, relata
urn:cts:latinLit:phi0959.phi008:1.9.34	credibile est lacrimis inmaduisse genas
urn:cts:latinLit:phi0959.phi008:1.9.35	est etiam miseris pietas, et in hoste probatur,
urn:cts:latinLit:phi0959.phi008:1.9.36	ei mihi, quam paucos haec mea dicta movent!
urn:cts:latinLit:phi0959.phi008:1.9.37	is status, haec rerum nunc est fortuna mearum,
urn:cts:latinLit:phi0959.phi008:1.9.38	debeat ut lacrimis nullus adesse modus,
urn:cts:latinLit:phi0959.phi008:1.9.39	at mea sunt, proprio quamvis maestissima casu,
urn:cts:latinLit:phi0959.phi008:1.9.40	pectora processu facta serena tuo.
urn:cts:latinLit:phi0959.phi008:1.9.41	hoc eventurum iam tum, carissime, vidi,
urn:cts:latinLit:phi0959.phi008:1.9.42	ferret adhuc istam  cum minus aura ratem,
urn:cts:latinLit:phi0959.phi008:1.9.43	sive aliquod morum seu vitae labe carentis
urn:cts:latinLit:phi0959.phi008:1.9.44	est pretium, nemo pluris emendus erat:
urn:cts:latinLit:phi0959.phi008:1.9.45	sive per ingenuas aliquis caput extulit artes -
urn:cts:latinLit:phi0959.phi008:1.9.46	quaelibet eloquio fit bona causa tuo.
urn:cts:latinLit:phi0959.phi008:1.9.47	his ego commotus dixi tibi protinus ipsi
urn:cts:latinLit:phi0959.phi008:1.9.48	scaena manet dotes grandis, amice, tuas.
urn:cts:latinLit:phi0959.phi008:1.9.49	haec mihi non ovium fibrae tonitrusve sinistri,
urn:cts:latinLit:phi0959.phi008:1.9.50	linguave servatae pennave dixit avis:
urn:cts:latinLit:phi0959.phi008:1.9.51	augurium ratio est et coniectura futuri:
urn:cts:latinLit:phi0959.phi008:1.9.52	hac divinavi notitiamque tuli.
urn:cts:latinLit:phi0959.phi008:1.9.53	quae quoniam vera est, tota tibi mente mihique
urn:cts:latinLit:phi0959.phi008:1.9.54	gratulor, ingenium non latuisse tuum.
urn:cts:latinLit:phi0959.phi008:1.9.55	at nostrum tenebris utinam latuisset in imis!
urn:cts:latinLit:phi0959.phi008:1.9.56	expediit studio lumen abesse meo.
urn:cts:latinLit:phi0959.phi008:1.9.57	utque tibi prosunt artes, facunde, severae,
urn:cts:latinLit:phi0959.phi008:1.9.58	dissimiles illis sic nocuere mihi.
urn:cts:latinLit:phi0959.phi008:1.9.59	vita tamen tibi nota mea est. scis artibus illis
urn:cts:latinLit:phi0959.phi008:1.9.60	auctoris mores abstinuisse sui .
urn:cts:latinLit:phi0959.phi008:1.9.61	scis vetus hoc iuveni lusum mihi carmen, et istos
urn:cts:latinLit:phi0959.phi008:1.9.62	ut non laudandos, sic tamen esse iocos.
urn:cts:latinLit:phi0959.phi008:1.9.63	ergo ut defendi nullo mea posse colore,
urn:cts:latinLit:phi0959.phi008:1.9.64	sic excusari crimina posse puto.
urn:cts:latinLit:phi0959.phi008:1.9.65	qua potes, excusa, nec amici desere causam:
urn:cts:latinLit:phi0959.phi008:1.9.66	qua bene coepisti, sic bene semper eas.

urn:cts:latinLit:phi0959.phi008:1.10.1	Est mihi sitque, precor, flavae tutela Minervae,
urn:cts:latinLit:phi0959.phi008:1.10.2	navis et a picta casside nomen habet.
urn:cts:latinLit:phi0959.phi008:1.10.3	sive opus est velis, minimam bene currit ad auram,
urn:cts:latinLit:phi0959.phi008:1.10.4	sive opus est remo, remige carpit iter.
urn:cts:latinLit:phi0959.phi008:1.10.5	nec comites volucri contenta est vincere cursu,
urn:cts:latinLit:phi0959.phi008:1.10.6	occupat egressas quamlibet ante  rates,
urn:cts:latinLit:phi0959.phi008:1.10.7	et pariter fluctus fert ac salientia  longe
urn:cts:latinLit:phi0959.phi008:1.10.8	aequora, nec saevis victa madescit aquis,
urn:cts:latinLit:phi0959.phi008:1.10.9	illa, Corinthiacis primum mihi cognita Cenchreis,
urn:cts:latinLit:phi0959.phi008:1.10.10	fida manet trepidae duxque comesque fugae,
urn:cts:latinLit:phi0959.phi008:1.10.11	perque tot eventus et iniquis concita ventis
urn:cts:latinLit:phi0959.phi008:1.10.12	aequora Palladio numine tuta fuit.
urn:cts:latinLit:phi0959.phi008:1.10.13	nunc quoque tuta, precor, vasti secet ostia Ponti,
urn:cts:latinLit:phi0959.phi008:1.10.14	quasque petit, Getici litoris intret aquas.
urn:cts:latinLit:phi0959.phi008:1.10.15	quae simul Aeoliae mare me deduxit in Helles,
urn:cts:latinLit:phi0959.phi008:1.10.16	et longum tenui limite fecit iter,
urn:cts:latinLit:phi0959.phi008:1.10.17	fleximus in laevum cursus, et ab Hectoris urbe
urn:cts:latinLit:phi0959.phi008:1.10.18	venimus ad portus, Imbria terra, tuos.
urn:cts:latinLit:phi0959.phi008:1.10.19	inde, levi vento Zerynthia litora nacta,
urn:cts:latinLit:phi0959.phi008:1.10.20	 Threciam tetigit fessa carina Samon.
urn:cts:latinLit:phi0959.phi008:1.10.21	saltus ab hac contra brevis est Tempyra petenti:
urn:cts:latinLit:phi0959.phi008:1.10.22	hac dominum tenus est illa secuta suum.
urn:cts:latinLit:phi0959.phi008:1.10.23	nam mihi Bistonios placuit pede carpere campos:
urn:cts:latinLit:phi0959.phi008:1.10.24	Hellespontiacas illa relegit  aquas
urn:cts:latinLit:phi0959.phi008:1.10.25	Dardaniamque petit, auctoris nomen habentem,
urn:cts:latinLit:phi0959.phi008:1.10.26	et te ruricola, Lampsace, tuta deo,
urn:cts:latinLit:phi0959.phi008:1.10.27	quodque per angustas vectae male virginis undas
urn:cts:latinLit:phi0959.phi008:1.10.28	Seston Abydena separat urbe fretum,
urn:cts:latinLit:phi0959.phi008:1.10.29	inque Propontiacis haerentem Cyzicon oris,
urn:cts:latinLit:phi0959.phi008:1.10.30	Cyzicon, Haemoniae nobile gentis opus,
urn:cts:latinLit:phi0959.phi008:1.10.31	quaeque tenent Ponti Byzantia litora fauces:
urn:cts:latinLit:phi0959.phi008:1.10.32	hic locus est gemini ianua vasta maris.
urn:cts:latinLit:phi0959.phi008:1.10.33	haec, precor, evincat, propulsaque fortibus Austris
urn:cts:latinLit:phi0959.phi008:1.10.34	transeat instabilis strenua Cyaneas
urn:cts:latinLit:phi0959.phi008:1.10.35	Thyniacosque sinus, et ab his per Apollinis urbem
urn:cts:latinLit:phi0959.phi008:1.10.36	sub Anchiali moenia tendat iter.
urn:cts:latinLit:phi0959.phi008:1.10.37	inde Mesembriacos portus et Odeson et arces
urn:cts:latinLit:phi0959.phi008:1.10.38	praetereat dictas nomine, Bacche, tuo,
urn:cts:latinLit:phi0959.phi008:1.10.39	et quos Alcathoi memorant e moenibus ortos
urn:cts:latinLit:phi0959.phi008:1.10.40	sedibus his profugos constituisse Larem,
urn:cts:latinLit:phi0959.phi008:1.10.41	a quibus adveniat Miletida sospes ad urbem,
urn:cts:latinLit:phi0959.phi008:1.10.42	offensi quo me detulit ira dei.
urn:cts:latinLit:phi0959.phi008:1.10.43	haec si contigerint, meritae cadet agna Minervae:
urn:cts:latinLit:phi0959.phi008:1.10.44	non facit ad nostras hostia maior opes.
urn:cts:latinLit:phi0959.phi008:1.10.45	vos quoque, Tyndaridae, quos haec colit insula, fratres,
urn:cts:latinLit:phi0959.phi008:1.10.46	mite precor duplici numen adesse  viae!
urn:cts:latinLit:phi0959.phi008:1.10.47	altera namque parat Symplegadas ire per artas,
urn:cts:latinLit:phi0959.phi008:1.10.48	scindere Bistonias altera puppis aquas.
urn:cts:latinLit:phi0959.phi008:1.10.49	vos facite ut ventos, loca cum diversa petamus,
urn:cts:latinLit:phi0959.phi008:1.10.50	illa suos habeat, nec minus illa suos.

urn:cts:latinLit:phi0959.phi008:1.11.1	Littera quaecumque est toto tibi lecta libello,
urn:cts:latinLit:phi0959.phi008:1.11.2	est mihi sollicito tempore facta viae.
urn:cts:latinLit:phi0959.phi008:1.11.3	aut haec me, gelido tremerem cum mense Decembri,
urn:cts:latinLit:phi0959.phi008:1.11.4	scribentem mediis Hadria vidit aquis,
urn:cts:latinLit:phi0959.phi008:1.11.5	aut, postquam bimarem cursu superavimus Isthmon,
urn:cts:latinLit:phi0959.phi008:1.11.6	alteraque est nostrae sumpta carina fugae,
urn:cts:latinLit:phi0959.phi008:1.11.7	quod facerem versus inter fera murmura ponti,
urn:cts:latinLit:phi0959.phi008:1.11.8	Cycladas Aegaeas obstipuisse puto.
urn:cts:latinLit:phi0959.phi008:1.11.9	ipse ego nunc  miror tantis animique marisque
urn:cts:latinLit:phi0959.phi008:1.11.10	fluctibus ingenium non cecidisse meum.
urn:cts:latinLit:phi0959.phi008:1.11.11	seu stupor huic studio sive est insania nomen,
urn:cts:latinLit:phi0959.phi008:1.11.12	omnis ab hac cura cura levata  mea est,
urn:cts:latinLit:phi0959.phi008:1.11.13	saepe ego nimbosis dubius iactabar ab Haedis,
urn:cts:latinLit:phi0959.phi008:1.11.14	saepe minax Steropes sidere pontus erat,
urn:cts:latinLit:phi0959.phi008:1.11.15	fuscabatque diem custos Atlantidos Ursae,
urn:cts:latinLit:phi0959.phi008:1.11.16	aut Hyadas seris hauserat Auster aquis,
urn:cts:latinLit:phi0959.phi008:1.11.17	saepe maris pars intus erat, tamen ipse trementi
urn:cts:latinLit:phi0959.phi008:1.11.18	carmina ducebam qualiacumque manu.
urn:cts:latinLit:phi0959.phi008:1.11.19	nunc quoque contenti stridunt Aquilone rudentes,
urn:cts:latinLit:phi0959.phi008:1.11.20	 inque modum tumuli concava surgit aqua.
urn:cts:latinLit:phi0959.phi008:1.11.21	ipse gubernator tollens ad sidera palmas
urn:cts:latinLit:phi0959.phi008:1.11.22	exposcit votis, inmemor artis, opem.
urn:cts:latinLit:phi0959.phi008:1.11.23	quocumque aspexi, nihil est nisi mortis imago,
urn:cts:latinLit:phi0959.phi008:1.11.24	quam dubia timeo mente timensque precor.
urn:cts:latinLit:phi0959.phi008:1.11.25	attigero portum, portu terrebor ab ipso:
urn:cts:latinLit:phi0959.phi008:1.11.26	plus habet infesta terra timoris aqua.
urn:cts:latinLit:phi0959.phi008:1.11.27	nam simul insidiis hominum pelagique laboro,
urn:cts:latinLit:phi0959.phi008:1.11.28	et faciunt geminos ensis et unda metus,
urn:cts:latinLit:phi0959.phi008:1.11.29	ille meo vereor ne speret sanguine praedam,
urn:cts:latinLit:phi0959.phi008:1.11.30	haec titulum nostrae mortis habere velit.
urn:cts:latinLit:phi0959.phi008:1.11.31	barbara pars laeva est avidaeque adsueta rapinae,
urn:cts:latinLit:phi0959.phi008:1.11.32	quam cruor et caedes bellaque semper habent,
urn:cts:latinLit:phi0959.phi008:1.11.33	cumque sit hibernis agitatum fluctibus aequor,
urn:cts:latinLit:phi0959.phi008:1.11.34	pectora sunt ipso turbidiora mari.
urn:cts:latinLit:phi0959.phi008:1.11.35	quo magis his debes ignoscere, candide lector,
urn:cts:latinLit:phi0959.phi008:1.11.36	si spe sunt, ut sunt, inferiora tua.
urn:cts:latinLit:phi0959.phi008:1.11.37	non haec in nostris, ut quondam, scripsimus hortis,
urn:cts:latinLit:phi0959.phi008:1.11.38	nec, consuete, meum, lectule, corpus habes,
urn:cts:latinLit:phi0959.phi008:1.11.39	iactor in indomito brumali luce profundo
urn:cts:latinLit:phi0959.phi008:1.11.40	ipsaque caeruleis charta feritur aquis.
urn:cts:latinLit:phi0959.phi008:1.11.41	improba pugnat hiems indignaturque quod ausim
urn:cts:latinLit:phi0959.phi008:1.11.42	scribere se rigidas incutiente minas,
urn:cts:latinLit:phi0959.phi008:1.11.43	vincat hiems hominem! sed eodem tempore, quaeso,
urn:cts:latinLit:phi0959.phi008:1.11.44	ipse modum statuam carminis, illa sui.

urn:cts:latinLit:phi0959.phi008:2.1.1	Quid mihi vobiscum est, infelix cura, libelli,
urn:cts:latinLit:phi0959.phi008:2.1.2	ingenio perii qui miser ipse meo?
urn:cts:latinLit:phi0959.phi008:2.1.3	cur modo damnatas repeto, mea crimina, Musas?
urn:cts:latinLit:phi0959.phi008:2.1.4	an semel est poenam commeruisse parum?
urn:cts:latinLit:phi0959.phi008:2.1.5	carmina fecerunt, ut me cognoscere vellet
urn:cts:latinLit:phi0959.phi008:2.1.6	omine non fausto femina virque meo:
urn:cts:latinLit:phi0959.phi008:2.1.7	carmina fecerunt, ut me moresque notaret
urn:cts:latinLit:phi0959.phi008:2.1.8	iam demi iussa  Caesar ab Arte mea.
urn:cts:latinLit:phi0959.phi008:2.1.9	deme mihi studium, vitae quoque crimina demes;
urn:cts:latinLit:phi0959.phi008:2.1.10	acceptum refero versibus esse nocens.
urn:cts:latinLit:phi0959.phi008:2.1.11	hoc pretium curae vigilatorumque laborum
urn:cts:latinLit:phi0959.phi008:2.1.12	cepimus . ingenio est poena reperta meo.
urn:cts:latinLit:phi0959.phi008:2.1.13	si saperem, doctas odissem iure sorores,
urn:cts:latinLit:phi0959.phi008:2.1.14	numina cultori perniciosa suo.
urn:cts:latinLit:phi0959.phi008:2.1.15	at nunc - tanta meo comes est insania morbo -
urn:cts:latinLit:phi0959.phi008:2.1.16	saxa malum refero rursus ad ista  pedem :
urn:cts:latinLit:phi0959.phi008:2.1.17	scilicet ut victus repetit gladiator harenam,
urn:cts:latinLit:phi0959.phi008:2.1.18	et redit in tumidas naufraga puppis aquas,
urn:cts:latinLit:phi0959.phi008:2.1.19	forsitan ut quondam Teuthrantia regna tenenti,
urn:cts:latinLit:phi0959.phi008:2.1.20	sic mihi res eadem vulnus opemque feret,
urn:cts:latinLit:phi0959.phi008:2.1.21	Musaque, quam movit, motam quoque leniet iram;
urn:cts:latinLit:phi0959.phi008:2.1.22	exorant magnos carmina saepe deos.
urn:cts:latinLit:phi0959.phi008:2.1.23	ipse quoque Ausonias Caesar matresque nurusque
urn:cts:latinLit:phi0959.phi008:2.1.24	carmina turrigerae dicere iussit Opi.
urn:cts:latinLit:phi0959.phi008:2.1.25	iusserat et Phoebo dici, quo tempore ludos
urn:cts:latinLit:phi0959.phi008:2.1.26	fecit, quos aetas aspicit una semel.
urn:cts:latinLit:phi0959.phi008:2.1.27	his precor exemplis tua nunc, mitissime Caesar,
urn:cts:latinLit:phi0959.phi008:2.1.28	fiat ab ingenio mollior ira meo.
urn:cts:latinLit:phi0959.phi008:2.1.29	illa quidem iusta est, nec me meruisse negabo -
urn:cts:latinLit:phi0959.phi008:2.1.30	non adeo nostro fugit ab ore pudor -
urn:cts:latinLit:phi0959.phi008:2.1.31	sed nisi peccassem, quid tu concedere posses?
urn:cts:latinLit:phi0959.phi008:2.1.32	materiam veniae sors tibi nostra dedit,
urn:cts:latinLit:phi0959.phi008:2.1.33	si, quotiens peccant homines, sua fulmina mittat
urn:cts:latinLit:phi0959.phi008:2.1.34	Iuppiter, exiguo tempore inermis erit;
urn:cts:latinLit:phi0959.phi008:2.1.35	nunc ubi detonuit strepituque exterruit orbem,
urn:cts:latinLit:phi0959.phi008:2.1.36	purum discussis aera reddit aquis,
urn:cts:latinLit:phi0959.phi008:2.1.37	iure igitur genitorque deum rectorque vocatur,
urn:cts:latinLit:phi0959.phi008:2.1.38	iure capax mundus nil Iove maius habet.
urn:cts:latinLit:phi0959.phi008:2.1.39	tu quoque, cum patriae rector dicare paterque,
urn:cts:latinLit:phi0959.phi008:2.1.40	utere more dei nomen habentis idem.
urn:cts:latinLit:phi0959.phi008:2.1.41	idque facis, nec te quisquam moderatius umquam
urn:cts:latinLit:phi0959.phi008:2.1.42	imperii potuit frena tenere sui.
urn:cts:latinLit:phi0959.phi008:2.1.43	tu veniam parti superatae saepe dedisti,
urn:cts:latinLit:phi0959.phi008:2.1.44	non concessurus quam tibi victor erat.
urn:cts:latinLit:phi0959.phi008:2.1.45	divitiis etiam multos et honoribus auctos
urn:cts:latinLit:phi0959.phi008:2.1.46	vidi, qui tulerant in caput arma tuum;
urn:cts:latinLit:phi0959.phi008:2.1.47	quaeque dies bellum, belli tibi sustulit iram,
urn:cts:latinLit:phi0959.phi008:2.1.48	parsque simul templis utraque dona tulit;
urn:cts:latinLit:phi0959.phi008:2.1.49	utque tuus gaudet miles, quod vicerit hostem,
urn:cts:latinLit:phi0959.phi008:2.1.50	sic victum cur se gaudeat, hostis habet,
urn:cts:latinLit:phi0959.phi008:2.1.51	causa mea est melior, qui nec contraria dicor
urn:cts:latinLit:phi0959.phi008:2.1.52	arma nec hostiles esse secutus opes.
urn:cts:latinLit:phi0959.phi008:2.1.53	per mare, per terras, per tertia numina iuro,
urn:cts:latinLit:phi0959.phi008:2.1.54	per te praesentem conspicuumque deum,
urn:cts:latinLit:phi0959.phi008:2.1.55	hunc animum favisse tibi, vir maxime, meque,
urn:cts:latinLit:phi0959.phi008:2.1.56	qua sola potui, mente fuisse tuum.
urn:cts:latinLit:phi0959.phi008:2.1.57	optavi, peteres caelestia sidera tarde,
urn:cts:latinLit:phi0959.phi008:2.1.58	parsque fui turbae parva precantis idem,
urn:cts:latinLit:phi0959.phi008:2.1.59	et pia tura dedi pro te, cumque omnibus unus
urn:cts:latinLit:phi0959.phi008:2.1.60	ipse quoque adiuvi publica vota meis.
urn:cts:latinLit:phi0959.phi008:2.1.61	quid referam libros, illos quoque, crimina nostra,
urn:cts:latinLit:phi0959.phi008:2.1.62	mille locis plenos nominis esse tui?
urn:cts:latinLit:phi0959.phi008:2.1.63	inspice maius opus, quod adhuc sine fine tenetur,
urn:cts:latinLit:phi0959.phi008:2.1.64	in non credendos corpora versa modos:
urn:cts:latinLit:phi0959.phi008:2.1.65	invenies vestri praeconia nominis illic,
urn:cts:latinLit:phi0959.phi008:2.1.66	invenies animi pignora multa mei.
urn:cts:latinLit:phi0959.phi008:2.1.67	non tua carminibus maior fit gloria, nec quo,
urn:cts:latinLit:phi0959.phi008:2.1.68	ut maior fiat, crescere possit, habet,
urn:cts:latinLit:phi0959.phi008:2.1.69	fama Iovi superest : tamen hunc sua facta referri
urn:cts:latinLit:phi0959.phi008:2.1.70	et se materiam carminis esse iuvat,
urn:cts:latinLit:phi0959.phi008:2.1.71	cumque Gigantei memorantur proelia belli,
urn:cts:latinLit:phi0959.phi008:2.1.72	credibile est laetum laudibus esse suis.
urn:cts:latinLit:phi0959.phi008:2.1.73	te celebrant alii, quanto decet ore, tuasque
urn:cts:latinLit:phi0959.phi008:2.1.74	ingenio laudes uberiore canunt:
urn:cts:latinLit:phi0959.phi008:2.1.75	sed tamen, ut fuso taurorum sanguine centum,
urn:cts:latinLit:phi0959.phi008:2.1.76	sic capitur minimo turis honore deus.
urn:cts:latinLit:phi0959.phi008:2.1.77	a! ferus et nobis  crudelior omnibus hostis,
urn:cts:latinLit:phi0959.phi008:2.1.78	delicias legit qui tibi cumque meas,
urn:cts:latinLit:phi0959.phi008:2.1.79	carmina ne nostris quae te venerantia libris
urn:cts:latinLit:phi0959.phi008:2.1.80	iudicio  possint candidiore legi.
urn:cts:latinLit:phi0959.phi008:2.1.81	esse sed irato quis te mihi posset amicus?
urn:cts:latinLit:phi0959.phi008:2.1.82	vix tunc ipse mihi non inimicus eram.
urn:cts:latinLit:phi0959.phi008:2.1.83	cum coepit quassata domus subsidere, partes
urn:cts:latinLit:phi0959.phi008:2.1.84	in proclinatas omne recumbit onus,
urn:cts:latinLit:phi0959.phi008:2.1.85	cunctaque fortuna rimam faciente dehiscunt,
urn:cts:latinLit:phi0959.phi008:2.1.86	inque  suo cladem pondere tracta ruunt.
urn:cts:latinLit:phi0959.phi008:2.1.87	ergo hominum quaesitum odium mihi carmine, quosque
urn:cts:latinLit:phi0959.phi008:2.1.88	debuit, est vultus turba secuta tuos.
urn:cts:latinLit:phi0959.phi008:2.1.89	at, memini, vitamque meam moresque probabas
urn:cts:latinLit:phi0959.phi008:2.1.90	illo, quem dederas, praetereuntis equo.
urn:cts:latinLit:phi0959.phi008:2.1.91	quod si non prodest et honesti gloria nulla
urn:cts:latinLit:phi0959.phi008:2.1.92	redditur, at nullum crimen adeptus eram.
urn:cts:latinLit:phi0959.phi008:2.1.93	nec male commissa est nobis fortuna reorum Usque usque:
urn:cts:latinLit:phi0959.phi008:2.1.94	lisque Heinsius decem deciens inspicienda viris.
urn:cts:latinLit:phi0959.phi008:2.1.95	res quoque privatas statui sine crimine iudex,
urn:cts:latinLit:phi0959.phi008:2.1.96	deque mea fassa est pars quoque victa fide.
urn:cts:latinLit:phi0959.phi008:2.1.97	me miserum! potui, si non extrema nocerent,
urn:cts:latinLit:phi0959.phi008:2.1.98	iudicio tutus non semel esse tuo.
urn:cts:latinLit:phi0959.phi008:2.1.99	ultima me perdunt, imoque sub aequore mergit
urn:cts:latinLit:phi0959.phi008:2.1.100	incolumem totiens una procella ratem.
urn:cts:latinLit:phi0959.phi008:2.1.101	nec mihi pars nocuit de gurgite parva, sed omnes
urn:cts:latinLit:phi0959.phi008:2.1.102	pressere hoc fluctus oceanusque caput,
urn:cts:latinLit:phi0959.phi008:2.1.103	cur aliquid vidi? cur noxia lumina feci?
urn:cts:latinLit:phi0959.phi008:2.1.104	cur imprudenti cognita culpa mihi?
urn:cts:latinLit:phi0959.phi008:2.1.105	inscius Actaeon vidit sine veste Dianam:
urn:cts:latinLit:phi0959.phi008:2.1.106	praeda fuit canibus non minus ille suis.
urn:cts:latinLit:phi0959.phi008:2.1.107	scilicet in superis etiam fortuna luenda est,
urn:cts:latinLit:phi0959.phi008:2.1.108	nec veniam laeso numine casus habet,
urn:cts:latinLit:phi0959.phi008:2.1.109	illa nostra die, qua me malus abstulit error,
urn:cts:latinLit:phi0959.phi008:2.1.110	parva quidem periit, sed sine labe domus:
urn:cts:latinLit:phi0959.phi008:2.1.111	sic quoque parva tamen, patrio dicatur ut aevo
urn:cts:latinLit:phi0959.phi008:2.1.112	clara nec ullius nobilitate minor,
urn:cts:latinLit:phi0959.phi008:2.1.113	et neque divitiis nec paupertate notanda,
urn:cts:latinLit:phi0959.phi008:2.1.114	unde sit in neutrum conspiciendus eques.
urn:cts:latinLit:phi0959.phi008:2.1.115	sit  quoque nostra domus vel censu parva vel ortu,
urn:cts:latinLit:phi0959.phi008:2.1.116	ingenio certe non latet illa meo,
urn:cts:latinLit:phi0959.phi008:2.1.117	quo videar quamvis nimium iuvenaliter usus,
urn:cts:latinLit:phi0959.phi008:2.1.118	grande tamen toto nomen ab orbe fero,
urn:cts:latinLit:phi0959.phi008:2.1.119	turbaque doctorum Nasonem novit et audet
urn:cts:latinLit:phi0959.phi008:2.1.120	non fastiditis adnumerare viris.
urn:cts:latinLit:phi0959.phi008:2.1.121	corruit haec igitur Musis accepta, sub uno
urn:cts:latinLit:phi0959.phi008:2.1.122	sed non exiguo crimine lapsa domus:
urn:cts:latinLit:phi0959.phi008:2.1.123	atque ea sic lapsa est, ut surgere, si modo laesi
urn:cts:latinLit:phi0959.phi008:2.1.124	ematuruerit Caesaris ira, queat,
urn:cts:latinLit:phi0959.phi008:2.1.125	cuius in eventu poenae clementia tanta est,
urn:cts:latinLit:phi0959.phi008:2.1.126	venerit ut nostro lenior illa metu.
urn:cts:latinLit:phi0959.phi008:2.1.127	vita data est, citraque necem tua constitit ira,
urn:cts:latinLit:phi0959.phi008:2.1.128	o princeps parce viribus use tuis!
urn:cts:latinLit:phi0959.phi008:2.1.129	insuper accedunt, te non adimente, paternae,
urn:cts:latinLit:phi0959.phi008:2.1.130	tamquam vita parum muneris esset, opes.
urn:cts:latinLit:phi0959.phi008:2.1.131	nec mea decreto damnasti facta senatus,
urn:cts:latinLit:phi0959.phi008:2.1.132	nec mea selecto iudice iussa fuga est.
urn:cts:latinLit:phi0959.phi008:2.1.133	tristibus invectus verbis - ita principe dignum -
urn:cts:latinLit:phi0959.phi008:2.1.134	ultus es offensas, ut decet, ipse tuas.
urn:cts:latinLit:phi0959.phi008:2.1.135	adde quod edictum, quamvis immite minaxque,
urn:cts:latinLit:phi0959.phi008:2.1.136	attamen in poenae nomine lene fuit;
urn:cts:latinLit:phi0959.phi008:2.1.137	quippe relegatus, non exul, dicor in illo,
urn:cts:latinLit:phi0959.phi008:2.1.138	privaque fortunae sunt ibi verba meae.
urn:cts:latinLit:phi0959.phi008:2.1.139	nulla quidem sano gravior mentisque potenti
urn:cts:latinLit:phi0959.phi008:2.1.140	poena est, quam tanto displicuisse viro;
urn:cts:latinLit:phi0959.phi008:2.1.141	sed solet interdum fieri placabile numen:
urn:cts:latinLit:phi0959.phi008:2.1.142	nube solet pulsa candidus ire dies.
urn:cts:latinLit:phi0959.phi008:2.1.143	vidi ego pampineis oneratam vitibus ulmum,
urn:cts:latinLit:phi0959.phi008:2.1.144	quae fuerat saevi fulmine tacta Iovis.
urn:cts:latinLit:phi0959.phi008:2.1.145	ipse licet sperare vetes, sperabimus usque ;
urn:cts:latinLit:phi0959.phi008:2.1.146	hoc unum fieri te prohibente potest,
urn:cts:latinLit:phi0959.phi008:2.1.147	spes mihi magna subit, eum te, mitissime princeps,
urn:cts:latinLit:phi0959.phi008:2.1.148	spes mihi, respicio cum mea facta, cadit.
urn:cts:latinLit:phi0959.phi008:2.1.149	ac veluti ventis agitantibus aera non est
urn:cts:latinLit:phi0959.phi008:2.1.150	aequalis rabies continuusque furor,
urn:cts:latinLit:phi0959.phi008:2.1.151	sed modo subsidunt intermissique silescunt,
urn:cts:latinLit:phi0959.phi008:2.1.152	vimque putes illos deposuisse suam:
urn:cts:latinLit:phi0959.phi008:2.1.153	sic abeunt redeuntque mei variantque timores,
urn:cts:latinLit:phi0959.phi008:2.1.154	et spem placandi dantque negantque tui.
urn:cts:latinLit:phi0959.phi008:2.1.155	per superos igitur, qui dant tibi longa dabuntque
urn:cts:latinLit:phi0959.phi008:2.1.156	tempora, Romanum si modo nomen amant,
urn:cts:latinLit:phi0959.phi008:2.1.157	per patriam, quae te tuta et secura parente est,
urn:cts:latinLit:phi0959.phi008:2.1.158	cuius, ut in populo, pars ego nuper eram,
urn:cts:latinLit:phi0959.phi008:2.1.159	sic tibi, quem semper factis animoque mereris,
urn:cts:latinLit:phi0959.phi008:2.1.160	reddatur gratae debitus urbis amor;
urn:cts:latinLit:phi0959.phi008:2.1.161	Livia sic tecum sociales compleat annos,
urn:cts:latinLit:phi0959.phi008:2.1.162	quae, nisi te, nullo coniuge digna fuit,
urn:cts:latinLit:phi0959.phi008:2.1.163	quae si non esset, caelebs te vita deceret,
urn:cts:latinLit:phi0959.phi008:2.1.164	nullaque, cui posses esse maritus, erat;
urn:cts:latinLit:phi0959.phi008:2.1.165	sospite sit tecum  natus quoque sospes, et olim
urn:cts:latinLit:phi0959.phi008:2.1.166	imperium regat hoc cum seniore senex;
urn:cts:latinLit:phi0959.phi008:2.1.167	ut faciuntque tui, sidus iuvenale, nepotes,
urn:cts:latinLit:phi0959.phi008:2.1.168	per tua perque sui facta parentis eant;
urn:cts:latinLit:phi0959.phi008:2.1.169	sic adsueta tuis semper Victoria castris
urn:cts:latinLit:phi0959.phi008:2.1.170	nunc quoque se praestet notaque signa petat,
urn:cts:latinLit:phi0959.phi008:2.1.171	Ausoniumque ducem solitis circumvolet alis,
urn:cts:latinLit:phi0959.phi008:2.1.172	ponat et in nitida laurea serta coma,
urn:cts:latinLit:phi0959.phi008:2.1.173	per quem bella geris, cuius nunc corpore pugnas,
urn:cts:latinLit:phi0959.phi008:2.1.174	auspicium cui das grande deosque tuos,
urn:cts:latinLit:phi0959.phi008:2.1.175	dimidioque tui praesens es et aspicis  urbem,
urn:cts:latinLit:phi0959.phi008:2.1.176	dimidio procul es saevaque bella geris;
urn:cts:latinLit:phi0959.phi008:2.1.177	hic tibi sic redeat superato victor ab hoste,
urn:cts:latinLit:phi0959.phi008:2.1.178	inque coronatis fulgeat altus equis, -
urn:cts:latinLit:phi0959.phi008:2.1.179	parce, precor, fulmenque tuum, fera tela, reconde,
urn:cts:latinLit:phi0959.phi008:2.1.180	heu nimium misero cognita tela mihi!
urn:cts:latinLit:phi0959.phi008:2.1.181	parce, pater patriae, nec nominis inmemor huius
urn:cts:latinLit:phi0959.phi008:2.1.182	olim placandi spem mihi tolle tui
urn:cts:latinLit:phi0959.phi008:2.1.183	non precor ut redeam, quamvis maiora petitis
urn:cts:latinLit:phi0959.phi008:2.1.184	credibile est magnos saepe dedisse deos;
urn:cts:latinLit:phi0959.phi008:2.1.185	mitius exilium si das propiusque roganti,
urn:cts:latinLit:phi0959.phi008:2.1.186	pars erit ex poena magna levata mea.
urn:cts:latinLit:phi0959.phi008:2.1.187	ultima perpetior medios eiectus in hostes,
urn:cts:latinLit:phi0959.phi008:2.1.188	nec quisquam patria longius exul abest,
urn:cts:latinLit:phi0959.phi008:2.1.189	solus ad egressus missus septemplicis Histri
urn:cts:latinLit:phi0959.phi008:2.1.190	Parrhasiae gelido virginis axe premor -
urn:cts:latinLit:phi0959.phi008:2.1.191	Ciziges et Colchi Tereteaque  turba Getaeque
urn:cts:latinLit:phi0959.phi008:2.1.192	Danuvii mediis vix prohibentur aquis -
urn:cts:latinLit:phi0959.phi008:2.1.193	cumque alii causa tibi sint graviore fugati,
urn:cts:latinLit:phi0959.phi008:2.1.194	ulterior nulli, quam mihi, terra data est.
urn:cts:latinLit:phi0959.phi008:2.1.195	longius hac nihil est, nisi tantum frigus
urn:cts:latinLit:phi0959.phi008:2.1.196	et hostes, et maris adstricto quae coit unda gelu.
urn:cts:latinLit:phi0959.phi008:2.1.197	hactenus Euxini pars est Romana sinistri:
urn:cts:latinLit:phi0959.phi008:2.1.198	proxima Basternae Sauromataeque tenent.
urn:cts:latinLit:phi0959.phi008:2.1.199	haec est Ausonio sub iure novissima vixque
urn:cts:latinLit:phi0959.phi008:2.1.200	haeret in imperii margine terra tui.
urn:cts:latinLit:phi0959.phi008:2.1.201	unde precor supplex ut nos in tuta releges,
urn:cts:latinLit:phi0959.phi008:2.1.202	ne sit cum patria pax quoque adempta mihi,
urn:cts:latinLit:phi0959.phi008:2.1.203	ne timeam gentes, quas non bene summovet Hister,
urn:cts:latinLit:phi0959.phi008:2.1.204	neve tuus possim civis ab hoste capi.
urn:cts:latinLit:phi0959.phi008:2.1.205	fas prohibet Latio quemquam de sanguine natum
urn:cts:latinLit:phi0959.phi008:2.1.206	Caesaribus salvis barbara vincla pati.
urn:cts:latinLit:phi0959.phi008:2.1.207	perdiderint cum me duo crimina, carmen et error,
urn:cts:latinLit:phi0959.phi008:2.1.208	alterius facti culpa silenda milli'.
urn:cts:latinLit:phi0959.phi008:2.1.209	nam non sum tanti, renovem ut tua vulnera. Caesar,
urn:cts:latinLit:phi0959.phi008:2.1.210	quem nimio plus est indoluisse semel.
urn:cts:latinLit:phi0959.phi008:2.1.211	altera pars superest, qua turpi carmine factus
urn:cts:latinLit:phi0959.phi008:2.1.212	arguor obsceni doctor adulterii,
urn:cts:latinLit:phi0959.phi008:2.1.213	fas ergo est aliqua caelestia pectora falli,
urn:cts:latinLit:phi0959.phi008:2.1.214	et sunt notitia multa minora tua;
urn:cts:latinLit:phi0959.phi008:2.1.215	utque deos caelumque simul sublime tuenti
urn:cts:latinLit:phi0959.phi008:2.1.216	non vacat exiguis rebus adesse Iovi,
urn:cts:latinLit:phi0959.phi008:2.1.217	de te pendentem sic dum circumspicis orbem,
urn:cts:latinLit:phi0959.phi008:2.1.218	effugiunt curas inferiora tuas.
urn:cts:latinLit:phi0959.phi008:2.1.219	scilicet imperii princeps statione relicta
urn:cts:latinLit:phi0959.phi008:2.1.220	imparibus legeres carmina facta modis?
urn:cts:latinLit:phi0959.phi008:2.1.221	non ea te moles Romani nominis urguet,
urn:cts:latinLit:phi0959.phi008:2.1.222	inque tuis umeris tam leve fertur onus,
urn:cts:latinLit:phi0959.phi008:2.1.223	lusibus ut possis advertere numen ineptis,
urn:cts:latinLit:phi0959.phi008:2.1.224	excutiasque oculis otia nostra tuis.
urn:cts:latinLit:phi0959.phi008:2.1.225	nunc tibi Pannonia est, nunc Illyris ora domanda,
urn:cts:latinLit:phi0959.phi008:2.1.226	Raeticanunc praebent Thraciaque arma metum,
urn:cts:latinLit:phi0959.phi008:2.1.227	nunc petit Armenius pacem, nunc porrigit arcus
urn:cts:latinLit:phi0959.phi008:2.1.228	Parthus eques timida captaque signa manu,
urn:cts:latinLit:phi0959.phi008:2.1.229	nunc te prole tua iuvenem Germania sentit,
urn:cts:latinLit:phi0959.phi008:2.1.230	bellaque pro magno Caesare Caesar obit;
urn:cts:latinLit:phi0959.phi008:2.1.231	denique, ut in tanto, quantum non extitit umquam,
urn:cts:latinLit:phi0959.phi008:2.1.232	corpore pars nulla est, quae labet, imperii.
urn:cts:latinLit:phi0959.phi008:2.1.233	urbs quoque te et legum lassat tutela tuarum
urn:cts:latinLit:phi0959.phi008:2.1.234	et morum, similes quos cupis esse tuis.
urn:cts:latinLit:phi0959.phi008:2.1.235	nec  tibi contingunt, quae gentibus otia praestas,
urn:cts:latinLit:phi0959.phi008:2.1.236	bellaque cum multis inrequieta geris,
urn:cts:latinLit:phi0959.phi008:2.1.237	mirer in hoc igitur tantarum pondere rerum
urn:cts:latinLit:phi0959.phi008:2.1.238	te numquam nostros evoluisse iocos?
urn:cts:latinLit:phi0959.phi008:2.1.239	at si, quod mallem, vacuum tibi forte  fuisset,
urn:cts:latinLit:phi0959.phi008:2.1.240	nullum legisses crimen in Arte mea.
urn:cts:latinLit:phi0959.phi008:2.1.241	illa quidem fateor frontis non esse severae
urn:cts:latinLit:phi0959.phi008:2.1.242	scripta, nec a tanto principe digna legi:
urn:cts:latinLit:phi0959.phi008:2.1.243	non tamen idcirco legum contraria iussis
urn:cts:latinLit:phi0959.phi008:2.1.244	sunt ea Romanas erudiuntque nurus.
urn:cts:latinLit:phi0959.phi008:2.1.245	neve, quibus scribam, possis dubitare, libellos,
urn:cts:latinLit:phi0959.phi008:2.1.246	quattuor hos versus e tribus unus habet :
urn:cts:latinLit:phi0959.phi008:2.1.247	este procul, vittae tenues, insigne pudoris,
urn:cts:latinLit:phi0959.phi008:2.1.248	quaeque tegis medios instita longa pedes!
urn:cts:latinLit:phi0959.phi008:2.1.249	nil nisi legitimum concessitque furta canemus,
urn:cts:latinLit:phi0959.phi008:2.1.250	inque meo nullum carmine crimen erit.
urn:cts:latinLit:phi0959.phi008:2.1.251	ecquid ab hac omnes rigide summovimus Arte,
urn:cts:latinLit:phi0959.phi008:2.1.252	quas stola contingi vittaque sumpta vetat?
urn:cts:latinLit:phi0959.phi008:2.1.253	at matrona potest alienis artibus uti, quodque
urn:cts:latinLit:phi0959.phi008:2.1.254	quoque trahat, quamvis non doceatur, habet.
urn:cts:latinLit:phi0959.phi008:2.1.255	nil igitur matrona legat, quia carmine ab omni
urn:cts:latinLit:phi0959.phi008:2.1.256	ad delinquendum doctior esse potest.
urn:cts:latinLit:phi0959.phi008:2.1.257	quodcumque attigerit, siqua est studiosa sinistri,
urn:cts:latinLit:phi0959.phi008:2.1.258	ad vitium mores instruet inde suos.
urn:cts:latinLit:phi0959.phi008:2.1.259	sumpserit Annales - nihil est hirsutius illis -
urn:cts:latinLit:phi0959.phi008:2.1.260	facta sit unde parens Ilia, nempe leget,
urn:cts:latinLit:phi0959.phi008:2.1.261	sumpserit Aeneadum genetrix ubi prima, requiret,
urn:cts:latinLit:phi0959.phi008:2.1.262	Aeneadum genetrix unde sit alma Venus.
urn:cts:latinLit:phi0959.phi008:2.1.263	persequar inferius, modo si licet ordine ferri,
urn:cts:latinLit:phi0959.phi008:2.1.264	posse nocere animis carminis omne genus.
urn:cts:latinLit:phi0959.phi008:2.1.265	non tamen idcirco crimen liber omnis habebit :
urn:cts:latinLit:phi0959.phi008:2.1.266	nil prodest, quod non laedere possit idem.
urn:cts:latinLit:phi0959.phi008:2.1.267	igne quid utilius? siquis tamen urere tecta
urn:cts:latinLit:phi0959.phi008:2.1.268	comparat, audaces instruit igne manus.
urn:cts:latinLit:phi0959.phi008:2.1.269	eripit interdum, modo dat medicina salutem,
urn:cts:latinLit:phi0959.phi008:2.1.270	quaeque iuvet, monstrat, quaeque sit herba nocens.
urn:cts:latinLit:phi0959.phi008:2.1.271	et latro et cautus praecingitur ense viator;
urn:cts:latinLit:phi0959.phi008:2.1.272	ille sed insidias, hic sibi portat opem.
urn:cts:latinLit:phi0959.phi008:2.1.273	discitur innocuas ut agat facundia causas;
urn:cts:latinLit:phi0959.phi008:2.1.274	protegit haec sontes, inmeritosque premit.
urn:cts:latinLit:phi0959.phi008:2.1.275	sic igitur carmen, recta si mente legatur,
urn:cts:latinLit:phi0959.phi008:2.1.276	constabit nulli posse nocere meum.
urn:cts:latinLit:phi0959.phi008:2.1.277	" at quasdam vitio." quicumque hoc concipit, errat,
urn:cts:latinLit:phi0959.phi008:2.1.278	et nimium scriptis arrogat ille meis.
urn:cts:latinLit:phi0959.phi008:2.1.279	ut tamen hoc fatear, ludi quoque semina praebent
urn:cts:latinLit:phi0959.phi008:2.1.280	nequitiae: tolli tota theatra iube!
urn:cts:latinLit:phi0959.phi008:2.1.281	peccandi causam multis quam  saepe dederunt.
urn:cts:latinLit:phi0959.phi008:2.1.282	Martia cum durum sternit harena solum!
urn:cts:latinLit:phi0959.phi008:2.1.283	tollatur Circus! non tuta licentia Circi est.
urn:cts:latinLit:phi0959.phi008:2.1.284	hic sedet ignoto iuncta puella viro.
urn:cts:latinLit:phi0959.phi008:2.1.285	cum quaedam spatientur in hoc,  ut amator eodem
urn:cts:latinLit:phi0959.phi008:2.1.286	conveniat, quare porticus ulla patet .
urn:cts:latinLit:phi0959.phi008:2.1.287	quis locus est templis augustior? haec quoque vitet,
urn:cts:latinLit:phi0959.phi008:2.1.288	in culpam siqua est ingeniosa suam.
urn:cts:latinLit:phi0959.phi008:2.1.289	cum steterit Iovis aede, Iovis succurret in aede
urn:cts:latinLit:phi0959.phi008:2.1.290	quam multas matres fecerit ille deus.
urn:cts:latinLit:phi0959.phi008:2.1.291	proxima adoranti Iunonis templa subibit,
urn:cts:latinLit:phi0959.phi008:2.1.292	paelicibus multis hanc doluisse deam.
urn:cts:latinLit:phi0959.phi008:2.1.293	Pallade conspecta, natum de crimine virgo
urn:cts:latinLit:phi0959.phi008:2.1.294	sustulerit quare, quaeret, Erichthonium.
urn:cts:latinLit:phi0959.phi008:2.1.295	venerit in magni templum, tua munera, Martis,
urn:cts:latinLit:phi0959.phi008:2.1.296	stat Venus Ultori iuncta, vir  ante fores.
urn:cts:latinLit:phi0959.phi008:2.1.297	Isidis aede sedens, cur hanc Saturnia, quaeret,
urn:cts:latinLit:phi0959.phi008:2.1.298	egerit Ionio Bosphorioque mari.
urn:cts:latinLit:phi0959.phi008:2.1.299	in Venerem Anchises, in Lunam Latmius heros,
urn:cts:latinLit:phi0959.phi008:2.1.300	in Cererem Iasion, qui referatur, erit.
urn:cts:latinLit:phi0959.phi008:2.1.301	omnia perversae possunt corrumpere mentes;
urn:cts:latinLit:phi0959.phi008:2.1.302	stant tamen illa suis omnia tuta locis,
urn:cts:latinLit:phi0959.phi008:2.1.303	et procul a scripta solis meretricibus Arte
urn:cts:latinLit:phi0959.phi008:2.1.304	summovet ingenuas pagina prima manus.
urn:cts:latinLit:phi0959.phi008:2.1.305	 quaecumque erupit, qua non sinit ire sacerdos,
urn:cts:latinLit:phi0959.phi008:2.1.306	protinus huic  dempti criminis ipsa rea est.
urn:cts:latinLit:phi0959.phi008:2.1.307	nec tamen est facinus versus evolvere mollis;
urn:cts:latinLit:phi0959.phi008:2.1.308	multa licet castae non facienda legant.
urn:cts:latinLit:phi0959.phi008:2.1.309	saepe supercilii nudas matrona severi
urn:cts:latinLit:phi0959.phi008:2.1.310	et veneris stantis ad genus omne videt,
urn:cts:latinLit:phi0959.phi008:2.1.311	corpora Vestales oculi meretricia cernunt,
urn:cts:latinLit:phi0959.phi008:2.1.312	nec domino poenae res ea causa fuit.
urn:cts:latinLit:phi0959.phi008:2.1.313	at cur in nostra nimia est lascivia Musa,
urn:cts:latinLit:phi0959.phi008:2.1.314	curve meus cuiquam suadet amare liber?
urn:cts:latinLit:phi0959.phi008:2.1.315	nil nisi peccatum manifestaque culpa fatenda est:
urn:cts:latinLit:phi0959.phi008:2.1.316	paenitet ingenii iudiciique mei.
urn:cts:latinLit:phi0959.phi008:2.1.317	cur non Argolicis potius quae concidit armis
urn:cts:latinLit:phi0959.phi008:2.1.318	vexata est iterum carmine Troia meo?
urn:cts:latinLit:phi0959.phi008:2.1.319	cur tacui Thebas et vulnera mutua fratrum,
urn:cts:latinLit:phi0959.phi008:2.1.320	et septem portas, sub duce quamque suo?
urn:cts:latinLit:phi0959.phi008:2.1.321	nec mihi materiam bellatrix Roma negabat,
urn:cts:latinLit:phi0959.phi008:2.1.322	et pius est patriae facta referre labor.
urn:cts:latinLit:phi0959.phi008:2.1.323	denique cum meritis impleveris omnia, Caesar,
urn:cts:latinLit:phi0959.phi008:2.1.324	pars mihi de multis una canenda fuit,
urn:cts:latinLit:phi0959.phi008:2.1.325	utque trahunt oculos radiantia lumina solis,
urn:cts:latinLit:phi0959.phi008:2.1.326	traxissent animum sic tua facta meum.
urn:cts:latinLit:phi0959.phi008:2.1.327	arguor iumento, tenuis mihi campus aratur;
urn:cts:latinLit:phi0959.phi008:2.1.328	illud erat magnae fertilitatis opus.
urn:cts:latinLit:phi0959.phi008:2.1.329	non ideo debet pelago se credere, siqua
urn:cts:latinLit:phi0959.phi008:2.1.330	audet in exiguo ludere cumba lacu.
urn:cts:latinLit:phi0959.phi008:2.1.331	forsan - et hoc dubitem - numeris levioribus aptus
urn:cts:latinLit:phi0959.phi008:2.1.332	sim satis, in parvos sufficiamque modos:
urn:cts:latinLit:phi0959.phi008:2.1.333	at si me iubeas domitos Iovis igne Gigantes
urn:cts:latinLit:phi0959.phi008:2.1.334	dicere, conantem debilitabit onus
urn:cts:latinLit:phi0959.phi008:2.1.335	divitis ingenii est immania Caesaris acta
urn:cts:latinLit:phi0959.phi008:2.1.336	condere, materia ne superetur opus.
urn:cts:latinLit:phi0959.phi008:2.1.337	et tamen ausus eram; sed detrectare videbar,
urn:cts:latinLit:phi0959.phi008:2.1.338	quodque nefas, damno viribus esse tuis.
urn:cts:latinLit:phi0959.phi008:2.1.339	ad leve rursus opus, iuvenalia carmina, veni,
urn:cts:latinLit:phi0959.phi008:2.1.340	et falso movi pectus amore meum.
urn:cts:latinLit:phi0959.phi008:2.1.341	non equidem vellem, sed me mea fata trahebant,
urn:cts:latinLit:phi0959.phi008:2.1.342	inque meas poenas ingeniosus eram.
urn:cts:latinLit:phi0959.phi008:2.1.343	ei mihi, quod didici! cur me docuere parentes
urn:cts:latinLit:phi0959.phi008:2.1.344	litteraque est oculos ulla morata meos?
urn:cts:latinLit:phi0959.phi008:2.1.345	haec tibi me invisum lascivia fecit, ob artes,
urn:cts:latinLit:phi0959.phi008:2.1.346	quis ratus es vetitos sollicitare toros.
urn:cts:latinLit:phi0959.phi008:2.1.347	sed neque me nuptae didicerunt furta magistro,
urn:cts:latinLit:phi0959.phi008:2.1.348	quodque parum novit, nemo docere potest,
urn:cts:latinLit:phi0959.phi008:2.1.349	sic ego delicias et mollia carmina feci,
urn:cts:latinLit:phi0959.phi008:2.1.350	strinxerit ut nomen fabula nulla meum.
urn:cts:latinLit:phi0959.phi008:2.1.351	nec quisquam est adeo media de plebe maritus,
urn:cts:latinLit:phi0959.phi008:2.1.352	ut dubius vitio sit pater ille meo,
urn:cts:latinLit:phi0959.phi008:2.1.353	crede mihi, distant mores a carmine nostro -
urn:cts:latinLit:phi0959.phi008:2.1.354	vita verecunda est, Musa iocosa mea -
urn:cts:latinLit:phi0959.phi008:2.1.355	magnaque pars mendax operum est et ficta meorum:
urn:cts:latinLit:phi0959.phi008:2.1.356	plus sibi permisit compositore suo.
urn:cts:latinLit:phi0959.phi008:2.1.357	nec liber indicium est animi, sed honesta voluntas
urn:cts:latinLit:phi0959.phi008:2.1.358	plurima mulcendis auribus apta ferens.
urn:cts:latinLit:phi0959.phi008:2.1.359	Accius esset atrox, conviva Terentius esset,
urn:cts:latinLit:phi0959.phi008:2.1.360	essent pugnaces qui fera bella canunt.
urn:cts:latinLit:phi0959.phi008:2.1.361	denique composui teneros non solus amores:
urn:cts:latinLit:phi0959.phi008:2.1.362	composito poenas solus amore dedi.
urn:cts:latinLit:phi0959.phi008:2.1.363	quid, nisi cum multo Venerem confundere vino
urn:cts:latinLit:phi0959.phi008:2.1.364	praecepit lyrici Teia Musa senis?
urn:cts:latinLit:phi0959.phi008:2.1.365	Lesbia quid docuit Sappho, nisi amare, puellas?
urn:cts:latinLit:phi0959.phi008:2.1.366	tuta tamen Sappho, tutus et ille fuit.
urn:cts:latinLit:phi0959.phi008:2.1.367	nec tibi, Battiade, nocuit, quod saepe legenti
urn:cts:latinLit:phi0959.phi008:2.1.368	delicias versu fassus es ipse tuas.
urn:cts:latinLit:phi0959.phi008:2.1.369	fabula iucundi nulla est sine amore Menandri,
urn:cts:latinLit:phi0959.phi008:2.1.370	et solet hic pueris virginibusque legi.
urn:cts:latinLit:phi0959.phi008:2.1.371	Ilias ipsa quid est aliud nisi adultera, de qua
urn:cts:latinLit:phi0959.phi008:2.1.372	inter amatorem pugna virumque fuit?
urn:cts:latinLit:phi0959.phi008:2.1.373	quid prius est illi flamma Briseidos, utque
urn:cts:latinLit:phi0959.phi008:2.1.374	fecerit iratos rapta puella duces?
urn:cts:latinLit:phi0959.phi008:2.1.375	aut quid Odyssea est nisi femina propter amorem,
urn:cts:latinLit:phi0959.phi008:2.1.376	dum vir abest, multis una petita procis?
urn:cts:latinLit:phi0959.phi008:2.1.377	quis nisi Maeonides, Venerem Martemque ligatos
urn:cts:latinLit:phi0959.phi008:2.1.378	narrat, in obsceno corpora prensa toro?.
urn:cts:latinLit:phi0959.phi008:2.1.379	unde nisi indicio magni sciremus Homeri
urn:cts:latinLit:phi0959.phi008:2.1.380	hospitis igne duas incaluisse- deas?
urn:cts:latinLit:phi0959.phi008:2.1.381	omne genus scripti gravitate tragoedia vinci .
urn:cts:latinLit:phi0959.phi008:2.1.382	haec quoque materiam semper amoris habet,
urn:cts:latinLit:phi0959.phi008:2.1.383	num quid  in Hippolyto, nisi caecae flamma novercae?
urn:cts:latinLit:phi0959.phi008:2.1.384	nobilis est Canace fratris amore sui.
urn:cts:latinLit:phi0959.phi008:2.1.385	quid? non Tantalides, agitante Cupidine currus,
urn:cts:latinLit:phi0959.phi008:2.1.386	Pisaeam Phrygiis vexit eburnus equis?
urn:cts:latinLit:phi0959.phi008:2.1.387	tingueret ut ferrum natorum sanguine mater,
urn:cts:latinLit:phi0959.phi008:2.1.388	concitus a laeso fecit amore dolor,
urn:cts:latinLit:phi0959.phi008:2.1.389	fecit amor subitas volucres cum paelice regem,
urn:cts:latinLit:phi0959.phi008:2.1.390	quaeque suum luget nunc quoque mater Ityn.
urn:cts:latinLit:phi0959.phi008:2.1.391	si non Aropen frater sceleratus amasset,
urn:cts:latinLit:phi0959.phi008:2.1.392	aversos Solis non legeremus equos.
urn:cts:latinLit:phi0959.phi008:2.1.393	impia nec tragicos tetigisset Scylla cothurnos,
urn:cts:latinLit:phi0959.phi008:2.1.394	ni patrium crinem desecuisset amor.
urn:cts:latinLit:phi0959.phi008:2.1.395	qui legis Electran et egentem mentis Oresten,
urn:cts:latinLit:phi0959.phi008:2.1.396	Aegisthi crimen Tyndaridosque legis.
urn:cts:latinLit:phi0959.phi008:2.1.397	nam quid de tetrico referam domitore Chimaerae,
urn:cts:latinLit:phi0959.phi008:2.1.398	quem leto fallax hospita paene dedit?
urn:cts:latinLit:phi0959.phi008:2.1.399	quid loquar Hermionen, quid te, Schoenea virgo,
urn:cts:latinLit:phi0959.phi008:2.1.400	teque, Mycenaeo Phoebas amata duci.
urn:cts:latinLit:phi0959.phi008:2.1.401	quid Danaen Danaesque nurum matremque Lyaei
urn:cts:latinLit:phi0959.phi008:2.1.402	Haemonaque et noctes cui coiere duae?
urn:cts:latinLit:phi0959.phi008:2.1.403	quid Peliae generum, quid Thesea, quique  Pelasgum
urn:cts:latinLit:phi0959.phi008:2.1.404	Iliacam tetigit de rate primus humum?
urn:cts:latinLit:phi0959.phi008:2.1.405	huc Iole Pyrrhique parens, huc Herculis uxor,
urn:cts:latinLit:phi0959.phi008:2.1.406	huc accedat Hylas Iliacusque puer.
urn:cts:latinLit:phi0959.phi008:2.1.407	tempore deficiar, tragicos si persequar ignes,
urn:cts:latinLit:phi0959.phi008:2.1.408	vixque meus capiet nomina nuda Uber.
urn:cts:latinLit:phi0959.phi008:2.1.409	est et in obscenos commixta  tragoedia risus,
urn:cts:latinLit:phi0959.phi008:2.1.410	multaque praeteriti verba pudoris habet;
urn:cts:latinLit:phi0959.phi008:2.1.411	nec nocet auctori, mollem qui fecit Achillem,
urn:cts:latinLit:phi0959.phi008:2.1.412	infregisse suis fortia facta modis,
urn:cts:latinLit:phi0959.phi008:2.1.413	iunxit Aristides Milesia crimina secum,
urn:cts:latinLit:phi0959.phi008:2.1.414	pulsus Aristides nec tamen urbe sua est.
urn:cts:latinLit:phi0959.phi008:2.1.415	nec qui descripsit corrumpi semina matrum,
urn:cts:latinLit:phi0959.phi008:2.1.416	Eubius, impurae conditor historiae,
urn:cts:latinLit:phi0959.phi008:2.1.417	nec qui composuit nuper Sybaritica, fugit,
urn:cts:latinLit:phi0959.phi008:2.1.418	nec qui concubitus non tacuere suos.
urn:cts:latinLit:phi0959.phi008:2.1.419	suntque ea doctorum monumentis mixta  virorum,
urn:cts:latinLit:phi0959.phi008:2.1.420	muneribusque ducum publica facta patent.
urn:cts:latinLit:phi0959.phi008:2.1.421	neve peregrinis tantum defendar ab armis,
urn:cts:latinLit:phi0959.phi008:2.1.422	et Romanus habet multa iocosa liber,
urn:cts:latinLit:phi0959.phi008:2.1.423	utque suo Martem cecinit gravis
urn:cts:latinLit:phi0959.phi008:2.1.424	Ennius ore - Ennius ingenio maximus, arte rudis -
urn:cts:latinLit:phi0959.phi008:2.1.425	explicat ut causas rapidi Lucretius ignis,
urn:cts:latinLit:phi0959.phi008:2.1.426	casurumque triplex vaticinatur opus,
urn:cts:latinLit:phi0959.phi008:2.1.427	sic sua lascivo cantata est saepe Catullo
urn:cts:latinLit:phi0959.phi008:2.1.428	femina, cui falsum Lesbia nomen erat;
urn:cts:latinLit:phi0959.phi008:2.1.429	nec contentus ea, multos vulgavit amores,
urn:cts:latinLit:phi0959.phi008:2.1.430	in quibus ipse suum fassus adulterium est.
urn:cts:latinLit:phi0959.phi008:2.1.431	par fuit exigui similisque licentia Calvi,
urn:cts:latinLit:phi0959.phi008:2.1.432	detexit variis qui sua furta  modis,
urn:cts:latinLit:phi0959.phi008:2.1.433	quid referam Ticidae, quid Memmi carmen, apud quos
urn:cts:latinLit:phi0959.phi008:2.1.434	rebus adest nomen nominibusque pudor?
urn:cts:latinLit:phi0959.phi008:2.1.435	Cinna quoque his comes est, Cinnaque procacior Anser,
urn:cts:latinLit:phi0959.phi008:2.1.436	et leve Cornifiei parque Catonis opus.
urn:cts:latinLit:phi0959.phi008:2.1.437	et quorum libris modo dissimulata Perillae,
urn:cts:latinLit:phi0959.phi008:2.1.438	nomine, nunc legitur dicta, Metelle, tuo.
urn:cts:latinLit:phi0959.phi008:2.1.439	is quoque, Phasiacas Argon qui duxit in undas,
urn:cts:latinLit:phi0959.phi008:2.1.440	 non potuit Veneris furta tacere suae.
urn:cts:latinLit:phi0959.phi008:2.1.441	nec minus Hortensi, nec sunt minus improba Servi
urn:cts:latinLit:phi0959.phi008:2.1.442	carmina, quis dubitet nomina Planta sequi?
urn:cts:latinLit:phi0959.phi008:2.1.443	vertit Aristiden Sisenna, nec obfuit illi
urn:cts:latinLit:phi0959.phi008:2.1.444	historiae turpis inseruisse iocos.
urn:cts:latinLit:phi0959.phi008:2.1.445	non fuit opprobrio celebrasse Lycorida Gallo,
urn:cts:latinLit:phi0959.phi008:2.1.446	sed linguam nimio non tenuisse mero.
urn:cts:latinLit:phi0959.phi008:2.1.447	credere iuranti durum putat esse Tibullus,
urn:cts:latinLit:phi0959.phi008:2.1.448	sic etiam de se quod neget illa viro.
urn:cts:latinLit:phi0959.phi008:2.1.449	fallere custodes idem  docuisse fatetur,
urn:cts:latinLit:phi0959.phi008:2.1.450	seque sua miserum nunc ait arte premi.
urn:cts:latinLit:phi0959.phi008:2.1.451	saepe, velut gemmam dominae signumve probaret,
urn:cts:latinLit:phi0959.phi008:2.1.452	per causam meminit se tetigisse manum;
urn:cts:latinLit:phi0959.phi008:2.1.453	utque refert, digitis saepe est nutuque locutus,
urn:cts:latinLit:phi0959.phi008:2.1.454	et tacitam mensae duxit in orbe notam
urn:cts:latinLit:phi0959.phi008:2.1.455	et quibus e sucis abeat de corpore livor,
urn:cts:latinLit:phi0959.phi008:2.1.456	impresso fieri qui solet ore, docet:
urn:cts:latinLit:phi0959.phi008:2.1.457	denique ab incauto nimium petit ille marito,
urn:cts:latinLit:phi0959.phi008:2.1.458	se quoque uti servet, peccet ut illa minus,
urn:cts:latinLit:phi0959.phi008:2.1.459	scit, cui latretur, cum solus obambulet, ipsas
urn:cts:latinLit:phi0959.phi008:2.1.460	cur  totiens clausas exercet ante fores,
urn:cts:latinLit:phi0959.phi008:2.1.461	multaque dat furti talis praecepta docetque
urn:cts:latinLit:phi0959.phi008:2.1.462	qua nuptae possint fallere ab arte viros,
urn:cts:latinLit:phi0959.phi008:2.1.463	non fuit hoc illi fraudi, legiturque Tibullus
urn:cts:latinLit:phi0959.phi008:2.1.464	et placet, et iam te principe notus erat.
urn:cts:latinLit:phi0959.phi008:2.1.465	invenies eadem blandi praecepta Properti:
urn:cts:latinLit:phi0959.phi008:2.1.466	destrictus minima nec tamen ille nota est.
urn:cts:latinLit:phi0959.phi008:2.1.467	his ego successi, quoniam praestantia candor
urn:cts:latinLit:phi0959.phi008:2.1.468	nomina vivorum dissimulare iubet,
urn:cts:latinLit:phi0959.phi008:2.1.469	non timui, fateor, ne, qua tot iere carinae,
urn:cts:latinLit:phi0959.phi008:2.1.470	naufraga servatis omnibus una foret.
urn:cts:latinLit:phi0959.phi008:2.1.471	sunt aliis scriptae, quibus alea luditur, artes: -
urn:cts:latinLit:phi0959.phi008:2.1.472	hoc est ad nostros non leve crimen avos -  -
urn:cts:latinLit:phi0959.phi008:2.1.473	quid valeant tali, quo possis plurima iactu
urn:cts:latinLit:phi0959.phi008:2.1.474	figere, damnosos effugiasque canes;
urn:cts:latinLit:phi0959.phi008:2.1.475	tessera quos habeat numeros, distante vocato
urn:cts:latinLit:phi0959.phi008:2.1.476	mittere quo deceat, quo dare missa modo;
urn:cts:latinLit:phi0959.phi008:2.1.477	discolor ut recto grassetur limite miles,
urn:cts:latinLit:phi0959.phi008:2.1.478	eum medius gemino calculus hoste perit,
urn:cts:latinLit:phi0959.phi008:2.1.479	ut bellare  sequens  sciat et revocare priorem,
urn:cts:latinLit:phi0959.phi008:2.1.480	nec tuto fugiens incomitatus eat,
urn:cts:latinLit:phi0959.phi008:2.1.481	parva sit ut ternis  instructa tabella lapillis,
urn:cts:latinLit:phi0959.phi008:2.1.482	in qua vicisse est continuasse suos,
urn:cts:latinLit:phi0959.phi008:2.1.483	quique alii lusus - neque enim nunc persequar omnes -
urn:cts:latinLit:phi0959.phi008:2.1.484	perdere, rem caram, tempora nostra solent.
urn:cts:latinLit:phi0959.phi008:2.1.485	ecce canit formas alius laetusque pilarum,
urn:cts:latinLit:phi0959.phi008:2.1.486	hic artem nandi praecipit, ille trochi.
urn:cts:latinLit:phi0959.phi008:2.1.487	composita est aliis fucandi cura coloris,
urn:cts:latinLit:phi0959.phi008:2.1.488	hic epulis leges hospitioque dedit;
urn:cts:latinLit:phi0959.phi008:2.1.489	alter humum, de qua fingantur pocula, monstrat,
urn:cts:latinLit:phi0959.phi008:2.1.490	quaeque, docet, liquido testa sit apta mero.
urn:cts:latinLit:phi0959.phi008:2.1.491	talia luduntur fumoso mense Decembri,
urn:cts:latinLit:phi0959.phi008:2.1.492	quae damno nulli composuisse fuit.
urn:cts:latinLit:phi0959.phi008:2.1.493	his ego deceptus non tristia carmina feci,
urn:cts:latinLit:phi0959.phi008:2.1.494	sed tristis nostros poena secuta iocos.
urn:cts:latinLit:phi0959.phi008:2.1.495	denique nec video tot de scribentibus unum,
urn:cts:latinLit:phi0959.phi008:2.1.496	quem sua perdiderit Musa; repertus ego.
urn:cts:latinLit:phi0959.phi008:2.1.497	quid, si scripsissem mimos obscena iocantes,
urn:cts:latinLit:phi0959.phi008:2.1.498	qui semper vetiti  crimen amoris habent,
urn:cts:latinLit:phi0959.phi008:2.1.499	in quibus assidue cultus procedit adulter,
urn:cts:latinLit:phi0959.phi008:2.1.500	verbaque dat stulto callida nupta viro?
urn:cts:latinLit:phi0959.phi008:2.1.501	nubilis hos virgo matronaque virque puerque
urn:cts:latinLit:phi0959.phi008:2.1.502	spectat, et ex magna parte senatus adest,
urn:cts:latinLit:phi0959.phi008:2.1.503	nec satis incestis temerari vocibus aures;
urn:cts:latinLit:phi0959.phi008:2.1.504	adsuescunt oculi multa pudenda pati;
urn:cts:latinLit:phi0959.phi008:2.1.505	cumque fefellit amans aliqua novitate maritum,
urn:cts:latinLit:phi0959.phi008:2.1.506	plauditur et magno palma favore datur; quodque
urn:cts:latinLit:phi0959.phi008:2.1.507	quoque minus prodest, scaena  est lucrosa poetae,
urn:cts:latinLit:phi0959.phi008:2.1.508	tantaque non parvo crimina praetor emit.
urn:cts:latinLit:phi0959.phi008:2.1.509	inspice ludorum sumptus, Auguste, tuorum:
urn:cts:latinLit:phi0959.phi008:2.1.510	empta tibi magno talia multa leges.
urn:cts:latinLit:phi0959.phi008:2.1.511	haec tu spectasti spectandaque saepe dedisti
urn:cts:latinLit:phi0959.phi008:2.1.512	maiestas adeo comis ubique tua est -
urn:cts:latinLit:phi0959.phi008:2.1.513	luminibusque tuis, totus quibus utitur orbis,
urn:cts:latinLit:phi0959.phi008:2.1.514	scaenica vidisti lentus adulteria.
urn:cts:latinLit:phi0959.phi008:2.1.515	scribere si fas est imitantes turpia mimos,
urn:cts:latinLit:phi0959.phi008:2.1.516	materiae minor est debita poena meae.
urn:cts:latinLit:phi0959.phi008:2.1.517	an genus hoc scripti faciunt sua pulpita tutum,
urn:cts:latinLit:phi0959.phi008:2.1.518	quodque licet, mimis scaena licere dedit?
urn:cts:latinLit:phi0959.phi008:2.1.519	et mea sunt populo saltata poemata saepe,
urn:cts:latinLit:phi0959.phi008:2.1.520	saepe oculos etiam detinuere tuos.
urn:cts:latinLit:phi0959.phi008:2.1.521	scilicet in domibus nostris  ut prisca virorum
urn:cts:latinLit:phi0959.phi008:2.1.522	artificis fulgent corpora picta manu,
urn:cts:latinLit:phi0959.phi008:2.1.523	sic quae concubitus varios venerisque figuras
urn:cts:latinLit:phi0959.phi008:2.1.524	exprimat, est aliquo parva tabella loco.
urn:cts:latinLit:phi0959.phi008:2.1.525	utque sedet vultu fassus Telamonius iram,
urn:cts:latinLit:phi0959.phi008:2.1.526	inque oculis facinus barbara mater habet,
urn:cts:latinLit:phi0959.phi008:2.1.527	sic madidos siccat digitis Venus uda capillos,
urn:cts:latinLit:phi0959.phi008:2.1.528	et modo maternis tecta videtur aquis,
urn:cts:latinLit:phi0959.phi008:2.1.529	bella sonant alii telis instructa eruditis,
urn:cts:latinLit:phi0959.phi008:2.1.530	parsque tui generis, pars tua facta canunt,
urn:cts:latinLit:phi0959.phi008:2.1.531	invida me spatio natura coercuit arto,
urn:cts:latinLit:phi0959.phi008:2.1.532	ingenio vires exiguasque dedit,
urn:cts:latinLit:phi0959.phi008:2.1.533	et tamen ille tuae felix Aeneidos auctor
urn:cts:latinLit:phi0959.phi008:2.1.534	contulit in Tyrios arma virumque toros,
urn:cts:latinLit:phi0959.phi008:2.1.535	nec legitur pars ulla magis de corpore toto,
urn:cts:latinLit:phi0959.phi008:2.1.536	quam non legitimo foedere iunctus amor.
urn:cts:latinLit:phi0959.phi008:2.1.537	Phyllidis hic idem teneraeque Amaiyllidis ignes
urn:cts:latinLit:phi0959.phi008:2.1.538	bucolicis iuvenis luserat ante modis,
urn:cts:latinLit:phi0959.phi008:2.1.539	nos quoque iam pridem scripto peccavimus isto:
urn:cts:latinLit:phi0959.phi008:2.1.540	supplicium patitur non nova culpa novum;
urn:cts:latinLit:phi0959.phi008:2.1.541	carminaque edideram, cum te delicta notantem
urn:cts:latinLit:phi0959.phi008:2.1.542	praeterii totiens inreprehensus  eques.
urn:cts:latinLit:phi0959.phi008:2.1.543	ergo quae iuvenis mihi non nocitura putavi
urn:cts:latinLit:phi0959.phi008:2.1.544	scripta parum prudens, nunc nocuere seni.
urn:cts:latinLit:phi0959.phi008:2.1.545	sera redundavit veteris vindicta libelli,
urn:cts:latinLit:phi0959.phi008:2.1.546	distat et a meriti tempore poena sui.
urn:cts:latinLit:phi0959.phi008:2.1.547	ne tamen omne meum credas opus esse remissum..
urn:cts:latinLit:phi0959.phi008:2.1.548	saepe dedi nostrae grandia vela rati.
urn:cts:latinLit:phi0959.phi008:2.1.549	sex ego Pastorum scripsi totidemque libellos,
urn:cts:latinLit:phi0959.phi008:2.1.550	cumque suo finem mense volumen habet,
urn:cts:latinLit:phi0959.phi008:2.1.551	idque tuo nuper scriptum sub nomine. Caesar,
urn:cts:latinLit:phi0959.phi008:2.1.552	et tibi sacratum sors mea rupit opus;
urn:cts:latinLit:phi0959.phi008:2.1.553	et dedimus tragicis scriptum regale cothurnis,
urn:cts:latinLit:phi0959.phi008:2.1.554	quaeque gravis debet verba cothurnus habet,
urn:cts:latinLit:phi0959.phi008:2.1.555	dictaque sunt nobis, quamvis manus ultima coeptis
urn:cts:latinLit:phi0959.phi008:2.1.556	defuit, in facies corpora versa novas,
urn:cts:latinLit:phi0959.phi008:2.1.557	atque utinam revoces animum paulisper ab ira,
urn:cts:latinLit:phi0959.phi008:2.1.558	et vacuo iubeas hinc tibi pauca legi?
urn:cts:latinLit:phi0959.phi008:2.1.559	pauca, quibus prima surgens ab origine mundi
urn:cts:latinLit:phi0959.phi008:2.1.560	in tua deduxi tempora. Caesar, opus!
urn:cts:latinLit:phi0959.phi008:2.1.561	aspicies, quantum dederis mihi pectoris ipse,
urn:cts:latinLit:phi0959.phi008:2.1.562	quoque favore animi teque tuosque canam,
urn:cts:latinLit:phi0959.phi008:2.1.563	non ego mordaci destrinxi carmine quemquam.
urn:cts:latinLit:phi0959.phi008:2.1.564	nec meus ullius crimina versus habet,
urn:cts:latinLit:phi0959.phi008:2.1.565	candidus a salibus suffusis felle refugi:
urn:cts:latinLit:phi0959.phi008:2.1.566	nulla venenato littera mixta ioco est.
urn:cts:latinLit:phi0959.phi008:2.1.567	inter tot populi, tot scriptis, milia nostri,
urn:cts:latinLit:phi0959.phi008:2.1.568	quem mea Calliope laeserit, unus ero.
urn:cts:latinLit:phi0959.phi008:2.1.569	non igitur nostris ullum gaudere Quiritem
urn:cts:latinLit:phi0959.phi008:2.1.570	auguror, at multos indoluisse malis;
urn:cts:latinLit:phi0959.phi008:2.1.571	nec mihi credibile est, quemquam insultasse iacenti
urn:cts:latinLit:phi0959.phi008:2.1.572	gratia candori si qua relata meo est.
urn:cts:latinLit:phi0959.phi008:2.1.573	his, precor, atque aliis possint tua numina flecti,
urn:cts:latinLit:phi0959.phi008:2.1.574	o pater, o patriae cura salusque tuae!
urn:cts:latinLit:phi0959.phi008:2.1.575	non ut in Ausoniam redeam, nisi forsitan olim,
urn:cts:latinLit:phi0959.phi008:2.1.576	cum longo poenae tempore victus eris;
urn:cts:latinLit:phi0959.phi008:2.1.577	tutius exilium pauloque quietius oro,
urn:cts:latinLit:phi0959.phi008:2.1.578	ut par delicto sit mea poena suo.

urn:cts:latinLit:phi0959.phi008:3.1.1	"Missus in hanc venio timide liber exulis urbem:
urn:cts:latinLit:phi0959.phi008:3.1.2	da placidam fesso, lector amice, manum;
urn:cts:latinLit:phi0959.phi008:3.1.3	neve reformida, ne sim tibi forte pudori:
urn:cts:latinLit:phi0959.phi008:3.1.4	nullus in hac charta versus amare docet.
urn:cts:latinLit:phi0959.phi008:3.1.5	haec domini fortuna mei est, ut debeat illam
urn:cts:latinLit:phi0959.phi008:3.1.6	infelix nullis dissimulare iocis,
urn:cts:latinLit:phi0959.phi008:3.1.7	id quoque, quod viridi quondam male lusit in aevo,
urn:cts:latinLit:phi0959.phi008:3.1.8	heu nimium sero damnat et odit opus!
urn:cts:latinLit:phi0959.phi008:3.1.9	inspice quid portem: nihil hic nisi triste videbis,
urn:cts:latinLit:phi0959.phi008:3.1.10	carmine temporibus conveniente suis.
urn:cts:latinLit:phi0959.phi008:3.1.11	clauda quod alterno subsidunt carmina versu,
urn:cts:latinLit:phi0959.phi008:3.1.12	vel pedis hoc ratio, vel via longa facit;
urn:cts:latinLit:phi0959.phi008:3.1.13	quod neque sum cedro flavus  nec pumice levis,
urn:cts:latinLit:phi0959.phi008:3.1.14	erubui domino cultior esse meo;
urn:cts:latinLit:phi0959.phi008:3.1.15	littera suffusas quod habet .maculosa lituras,
urn:cts:latinLit:phi0959.phi008:3.1.16	laesit opus lacrimis ipse poeta suum.
urn:cts:latinLit:phi0959.phi008:3.1.17	siqua videbuntur casu non dicta Latine,
urn:cts:latinLit:phi0959.phi008:3.1.18	in qua scribebat, barbara terra fuit.
urn:cts:latinLit:phi0959.phi008:3.1.19	dicite, lectores, si non grave, qua sit eundum,
urn:cts:latinLit:phi0959.phi008:3.1.20	quasque petam sedes hospes in urbe liber."
urn:cts:latinLit:phi0959.phi008:3.1.21	haec ubi sum furtim lingua titubante locutus,
urn:cts:latinLit:phi0959.phi008:3.1.22	qui mihi monstraret, vix fuit unus, iter.
urn:cts:latinLit:phi0959.phi008:3.1.23	"di tibi dent, nostro quod non tribuere poetae,
urn:cts:latinLit:phi0959.phi008:3.1.24	molliter in patria vivere posse tua.
urn:cts:latinLit:phi0959.phi008:3.1.25	duc age! namque sequar, quamvis terraque marique
urn:cts:latinLit:phi0959.phi008:3.1.26	longinquo referam lassus ab orbe pedem."
urn:cts:latinLit:phi0959.phi008:3.1.27	paruit, et ducens " haec sunt fora Caesaris," inquit,
urn:cts:latinLit:phi0959.phi008:3.1.28	"haec est a sacris quae via nomen habet,
urn:cts:latinLit:phi0959.phi008:3.1.29	hic locus est Vestae, qui Pallada servat et ignem,
urn:cts:latinLit:phi0959.phi008:3.1.30	haec fuit antiqui regia parva Numae."
urn:cts:latinLit:phi0959.phi008:3.1.31	inde petens dextram " porta" est ait " ista Palati,
urn:cts:latinLit:phi0959.phi008:3.1.32	hic Stator, hoc primum condita Roma loco est."
urn:cts:latinLit:phi0959.phi008:3.1.33	singula dum miror, video fulgentibus armis
urn:cts:latinLit:phi0959.phi008:3.1.34	conspicuos postes tectaque digna deo.
urn:cts:latinLit:phi0959.phi008:3.1.35	"et Iovis haec" dixi " domus est?" quod ut esse putarem,
urn:cts:latinLit:phi0959.phi008:3.1.36	augurium monti querna corona dabat,
urn:cts:latinLit:phi0959.phi008:3.1.37	cuius ut accepi dominum, " non fallimur," inquam,
urn:cts:latinLit:phi0959.phi008:3.1.38	et magni verum est hanc Iovis esse domum,
urn:cts:latinLit:phi0959.phi008:3.1.39	cur tamen opposita  velatur ianua lauro,
urn:cts:latinLit:phi0959.phi008:3.1.40	cingit et augustas arbor opaca comas?
urn:cts:latinLit:phi0959.phi008:3.1.41	num quia perpetuos meruit domus ista triumphos,
urn:cts:latinLit:phi0959.phi008:3.1.42	an quia Leucadio semper amata deo est?
urn:cts:latinLit:phi0959.phi008:3.1.43	ipsane quod festa est, an quod facit omnia festa?
urn:cts:latinLit:phi0959.phi008:3.1.44	quam tribuit terris, pacis an ista nota est?
urn:cts:latinLit:phi0959.phi008:3.1.45	utque viret semper laurus nec fronde caduca
urn:cts:latinLit:phi0959.phi008:3.1.46	Carpitur, aeternum sic habet illa decus?
urn:cts:latinLit:phi0959.phi008:3.1.47	causa superpositae scripto est testata coronae:
urn:cts:latinLit:phi0959.phi008:3.1.48	servatos cives indicat huius ope.
urn:cts:latinLit:phi0959.phi008:3.1.49	adice servatis unum, pater optime, civem,
urn:cts:latinLit:phi0959.phi008:3.1.50	qui procul extremo pulsus in orbe latet,
urn:cts:latinLit:phi0959.phi008:3.1.51	in quo poenarum, quas se meruisse fatetur,
urn:cts:latinLit:phi0959.phi008:3.1.52	non facinus causam, sed suus error habet.
urn:cts:latinLit:phi0959.phi008:3.1.53	me miserum! vereorque locum vereorque potentem,
urn:cts:latinLit:phi0959.phi008:3.1.54	et quatitur trepido littera nostra metu.
urn:cts:latinLit:phi0959.phi008:3.1.55	aspicis exsangui chartam pallere colore?
urn:cts:latinLit:phi0959.phi008:3.1.56	aspicis alternos intremuisse pedes?
urn:cts:latinLit:phi0959.phi008:3.1.57	quandocumque, precor, nostro placere parenti
urn:cts:latinLit:phi0959.phi008:3.1.58	isdem et  sub dominis aspiciare domus!
urn:cts:latinLit:phi0959.phi008:3.1.59	inde tenore pari gradibus sublimia celsis
urn:cts:latinLit:phi0959.phi008:3.1.60	ducor ad intonsi candida templa dei,
urn:cts:latinLit:phi0959.phi008:3.1.61	signa peregrinis ubi sunt alterna columnis,
urn:cts:latinLit:phi0959.phi008:3.1.62	Belides et stricto barbarus ense pater,
urn:cts:latinLit:phi0959.phi008:3.1.63	quaeque viri docto veteres cepere novique
urn:cts:latinLit:phi0959.phi008:3.1.64	pectore, lecturis inspicienda patente
urn:cts:latinLit:phi0959.phi008:3.1.65	quaerebam fratres, exceptis scilicet illis,
urn:cts:latinLit:phi0959.phi008:3.1.66	quos suus optaret non genuisse pater.
urn:cts:latinLit:phi0959.phi008:3.1.67	quaerentem frustra custos e sedibus illis
urn:cts:latinLit:phi0959.phi008:3.1.68	praepositus sancto iussit abire loco.
urn:cts:latinLit:phi0959.phi008:3.1.69	altera templa peto, vicino iuncta theatro:
urn:cts:latinLit:phi0959.phi008:3.1.70	haec quoque erant pedibus non adeunda meis.
urn:cts:latinLit:phi0959.phi008:3.1.71	nec me, quae doctis patuerunt prima libellis,
urn:cts:latinLit:phi0959.phi008:3.1.72	atria Libertas tangere passa sua est.
urn:cts:latinLit:phi0959.phi008:3.1.73	in genus auctoris miseri fortuna redundat,
urn:cts:latinLit:phi0959.phi008:3.1.74	et patimur nati, quam tulit ipse, fugam.
urn:cts:latinLit:phi0959.phi008:3.1.75	forsitan et nobis olim minus asper et illi
urn:cts:latinLit:phi0959.phi008:3.1.76	evictus longo tempore Caesar erit.
urn:cts:latinLit:phi0959.phi008:3.1.77	di, precor, atque adeo - neque enim mihi turba roganda est
urn:cts:latinLit:phi0959.phi008:3.1.78	Caesar, ades voto, maxime dive, meo!
urn:cts:latinLit:phi0959.phi008:3.1.79	interea, quoniam statio mihi publica clausa est,
urn:cts:latinLit:phi0959.phi008:3.1.80	privato liceat delituisse loco.
urn:cts:latinLit:phi0959.phi008:3.1.81	vos quoque, si fas est, confusa pudore repulsae
urn:cts:latinLit:phi0959.phi008:3.1.82	sumite plebeiae carmina nostra manus.

urn:cts:latinLit:phi0959.phi008:3.2.1	Ergo erat in fatis Scythiam quoque visere nostris,
urn:cts:latinLit:phi0959.phi008:3.2.2	quaeque Lycaonio terra sub axe iacet;
urn:cts:latinLit:phi0959.phi008:3.2.3	nec vos, Pierides, nec stirps Letoa, vestro
urn:cts:latinLit:phi0959.phi008:3.2.4	docta sacerdoti turba tulistis opem.
urn:cts:latinLit:phi0959.phi008:3.2.5	nec mihi, quod lusi vero  sine crimine, prodest,
urn:cts:latinLit:phi0959.phi008:3.2.6	quodque magis vita Musa iocata  mea est,
urn:cts:latinLit:phi0959.phi008:3.2.7	plurima sed pelago terraque pericula passum
urn:cts:latinLit:phi0959.phi008:3.2.8	ustus ab assiduo frigore Pontus habet,
urn:cts:latinLit:phi0959.phi008:3.2.9	quique fugax rerum securaque in otia natus,
urn:cts:latinLit:phi0959.phi008:3.2.10	mollis et inpatiens ante laboris eram,
urn:cts:latinLit:phi0959.phi008:3.2.11	ultima nunc patior, nec me mare portubus orbum
urn:cts:latinLit:phi0959.phi008:3.2.12	perdere, diversae nec potuere viae,
urn:cts:latinLit:phi0959.phi008:3.2.13	suffecitque  malis animus; nam corpus ab illo
urn:cts:latinLit:phi0959.phi008:3.2.14	accepit vires vixque ferenda tulit.
urn:cts:latinLit:phi0959.phi008:3.2.15	dum tamen et terris dubius laetabar et undis,
urn:cts:latinLit:phi0959.phi008:3.2.16	fallebat curas aegraque corda labor!
urn:cts:latinLit:phi0959.phi008:3.2.17	ut via finita est et opus requievit eundi,
urn:cts:latinLit:phi0959.phi008:3.2.18	et poenae tellus est mihi tacta meae,
urn:cts:latinLit:phi0959.phi008:3.2.19	nil nisi flere libet, nec nostro parcior imber
urn:cts:latinLit:phi0959.phi008:3.2.20	lumine, de verna quam nive manat aqua.
urn:cts:latinLit:phi0959.phi008:3.2.21	Roma domusque subit desideriumque locorum,
urn:cts:latinLit:phi0959.phi008:3.2.22	quicquid et amissa restat in urbe mei.
urn:cts:latinLit:phi0959.phi008:3.2.23	ei mihi, quod  totiens nostri pulsata sepulcri
urn:cts:latinLit:phi0959.phi008:3.2.24	ianua, sed nullo tempore aperta fuit!
urn:cts:latinLit:phi0959.phi008:3.2.25	cur ego tot gladios fugi totiensque minata
urn:cts:latinLit:phi0959.phi008:3.2.26	obruit infelix nulla procella caput?
urn:cts:latinLit:phi0959.phi008:3.2.27	di, quos experior nimium constanter iniquos,
urn:cts:latinLit:phi0959.phi008:3.2.28	participes irae quos deus unus habet,
urn:cts:latinLit:phi0959.phi008:3.2.29	exstimulate, precor, cessantia fata meique
urn:cts:latinLit:phi0959.phi008:3.2.30	interitus clausas esse vetate fores!

urn:cts:latinLit:phi0959.phi008:3.3.1	Haec mea si casu miraris epistula quare
urn:cts:latinLit:phi0959.phi008:3.3.2	alterius digitis scripta sit,
urn:cts:latinLit:phi0959.phi008:3.3.3	aeger eram. aeger in extremis ignoti partibus orbis,
urn:cts:latinLit:phi0959.phi008:3.3.4	incertusque meae paene salutis eram.
urn:cts:latinLit:phi0959.phi008:3.3.5	quem mihi nunc animum dira regione iacenti
urn:cts:latinLit:phi0959.phi008:3.3.6	inter Sauromatas esse Getasque putes?
urn:cts:latinLit:phi0959.phi008:3.3.7	nec caelum patior, nec aquis adsuevimus istis,
urn:cts:latinLit:phi0959.phi008:3.3.8	terraque nescio quo non placet ipsa modo.
urn:cts:latinLit:phi0959.phi008:3.3.9	non domus apta satis, non hic cibus utilis aegro,
urn:cts:latinLit:phi0959.phi008:3.3.10	nullus, Apollinea qui levet arte malum,
urn:cts:latinLit:phi0959.phi008:3.3.11	non qui soletur, non qui labentia tarde
urn:cts:latinLit:phi0959.phi008:3.3.12	tempora narrando fallat, amicus adest.
urn:cts:latinLit:phi0959.phi008:3.3.13	lassus in extremis iaceo populisque locisque,
urn:cts:latinLit:phi0959.phi008:3.3.14	et subit adfecto nunc mihi, quicquid abest.
urn:cts:latinLit:phi0959.phi008:3.3.15	omnia cum subeant, vineis tamen omnia, coniunx,
urn:cts:latinLit:phi0959.phi008:3.3.16	et plus in nostro pectore parte
urn:cts:latinLit:phi0959.phi008:3.3.17	tenes. te loquor absentem, te vox mea nominat unam;
urn:cts:latinLit:phi0959.phi008:3.3.18	nulla venit sine te nox mihi, nulla dies.
urn:cts:latinLit:phi0959.phi008:3.3.19	quin etiam sic me dicunt aliena locutum,
urn:cts:latinLit:phi0959.phi008:3.3.20	ut foret amenti nomen in ore tuum.
urn:cts:latinLit:phi0959.phi008:3.3.21	si iam deficiam, suppressaque lingua palato
urn:cts:latinLit:phi0959.phi008:3.3.22	vix instillato restituenda mero,
urn:cts:latinLit:phi0959.phi008:3.3.23	nuntiet huc aliquis dominam venisse, resurgam,
urn:cts:latinLit:phi0959.phi008:3.3.24	spesque tui nobis causa vigoris erit.
urn:cts:latinLit:phi0959.phi008:3.3.25	ergo ego sum dubius vitae, tu forsitan istic
urn:cts:latinLit:phi0959.phi008:3.3.26	iucundum nostri nescia tempus agis?
urn:cts:latinLit:phi0959.phi008:3.3.27	non agis, adfirmo. liquet hoc, carissima, nobis,
urn:cts:latinLit:phi0959.phi008:3.3.28	tempus agi sine me non nisi triste tibi.
urn:cts:latinLit:phi0959.phi008:3.3.29	si tamen inplevit mea sors, quos debuit, annos,
urn:cts:latinLit:phi0959.phi008:3.3.30	et mihi vivendi tam cito finis adest,
urn:cts:latinLit:phi0959.phi008:3.3.31	quantum erat, o magni, morituro parcere, divi,
urn:cts:latinLit:phi0959.phi008:3.3.32	ut saltem patria contumularer humo?
urn:cts:latinLit:phi0959.phi008:3.3.33	vel poena in tempus mortis dilata fuisset,
urn:cts:latinLit:phi0959.phi008:3.3.34	vel praecepisset mors properata fugam.
urn:cts:latinLit:phi0959.phi008:3.3.35	integer hanc potui nuper bene reddere lucem;
urn:cts:latinLit:phi0959.phi008:3.3.36	exul ut occiderem, nunc mihi vita data est.
urn:cts:latinLit:phi0959.phi008:3.3.37	tam procul ignotis igitur moriemur in oris,
urn:cts:latinLit:phi0959.phi008:3.3.38	et fient ipso tristia fata loco,
urn:cts:latinLit:phi0959.phi008:3.3.39	nec mea consueto languescent corpora lecto,
urn:cts:latinLit:phi0959.phi008:3.3.40	depositum nec me qui fleat, ullus erit;
urn:cts:latinLit:phi0959.phi008:3.3.41	nec dominae lacrimis in nostra cadentibus ora
urn:cts:latinLit:phi0959.phi008:3.3.42	accedent animae tempora parva mea;
urn:cts:latinLit:phi0959.phi008:3.3.43	nec mandata dabo, nec cum clamore supremo
urn:cts:latinLit:phi0959.phi008:3.3.44	labentes oculos condet amica manus;
urn:cts:latinLit:phi0959.phi008:3.3.45	sed sine funeribus caput hoc, sine honore sepulcri
urn:cts:latinLit:phi0959.phi008:3.3.46	indeploratum barbara terra teget!
urn:cts:latinLit:phi0959.phi008:3.3.47	ecquid, ubi audieris, tota turbabere mente,
urn:cts:latinLit:phi0959.phi008:3.3.48	et feries pavida pectora fida manu?
urn:cts:latinLit:phi0959.phi008:3.3.49	ecquid, in has frustra tendens tua brachia partes,
urn:cts:latinLit:phi0959.phi008:3.3.50	clamabis miseri nomen inane viri?
urn:cts:latinLit:phi0959.phi008:3.3.51	parce tamen lacerare genas, nec scinde capillos:
urn:cts:latinLit:phi0959.phi008:3.3.52	non tibi nunc primum, lux mea, raptus ero.
urn:cts:latinLit:phi0959.phi008:3.3.53	cum patriam amisi, tunc me periisse putato:
urn:cts:latinLit:phi0959.phi008:3.3.54	et prior et gravior mors fuit illa mihi.
urn:cts:latinLit:phi0959.phi008:3.3.55	nunc, si forte potes - sed non potes, optima coniunx -
urn:cts:latinLit:phi0959.phi008:3.3.56	finitis gaude tot mihi morte malis,
urn:cts:latinLit:phi0959.phi008:3.3.57	quod potes, extenua forti mala corde ferendo,
urn:cts:latinLit:phi0959.phi008:3.3.58	ad quae iam pridem non rude pectus habes,
urn:cts:latinLit:phi0959.phi008:3.3.59	atque utinam pereant animae eum corpore nostrae,
urn:cts:latinLit:phi0959.phi008:3.3.60	effugiatque avidos pars mihi nulla rogos!
urn:cts:latinLit:phi0959.phi008:3.3.61	nam si morte carens vacua volat altus in aura
urn:cts:latinLit:phi0959.phi008:3.3.62	spiritus, et Samii sunt rata dicta senis,
urn:cts:latinLit:phi0959.phi008:3.3.63	inter Sarmaticas Romana vagabitur umbras,
urn:cts:latinLit:phi0959.phi008:3.3.64	perque feros manes hospita semper erit.
urn:cts:latinLit:phi0959.phi008:3.3.65	ossa tamen facito parva referantur in urna :
urn:cts:latinLit:phi0959.phi008:3.3.66	sic ego non etiam mortuus exul ero.
urn:cts:latinLit:phi0959.phi008:3.3.67	non vetat hoc quisquam : fratrem Thebana peremptum
urn:cts:latinLit:phi0959.phi008:3.3.68	supposuit tumulo rege vetante soror,
urn:cts:latinLit:phi0959.phi008:3.3.69	atque ea cum foliis et amomi pulvere misce,
urn:cts:latinLit:phi0959.phi008:3.3.70	inque suburbano condita pone solo;
urn:cts:latinLit:phi0959.phi008:3.3.71	quosque legat versus oculo properante viator,
urn:cts:latinLit:phi0959.phi008:3.3.72	grandibus in tituli marmore caede notis:
urn:cts:latinLit:phi0959.phi008:3.3.73	HIC . EGO . QVI. IACEO. TENERORVM. LVSOR. AMORVM.
urn:cts:latinLit:phi0959.phi008:3.3.74	INGENIO. PERUII. NASO . POETA. MEO
urn:cts:latinLit:phi0959.phi008:3.3.75	 AT. TIBI. QVI. TRANSIS . NE. SIT . GRAVE. QVISQVIS. AMASTI
urn:cts:latinLit:phi0959.phi008:3.3.76	DICERE. NASONIS . MOLLITER. OSSA . CVBENT
urn:cts:latinLit:phi0959.phi008:3.3.77	hoc Satis in titulo est. etenim maiora libelli
urn:cts:latinLit:phi0959.phi008:3.3.78	et diuturna magis Sunt monimenta mihi,
urn:cts:latinLit:phi0959.phi008:3.3.79	quos ego confido, quamvis nocuere, daturos
urn:cts:latinLit:phi0959.phi008:3.3.80	nomen et auctori tempora longa suo.
urn:cts:latinLit:phi0959.phi008:3.3.81	tu tamen extincto feralia munera semper
urn:cts:latinLit:phi0959.phi008:3.3.82	deque tuis lacrimis umida serta dato.
urn:cts:latinLit:phi0959.phi008:3.3.83	quamvis in cineres corpus mutaverit ignis,
urn:cts:latinLit:phi0959.phi008:3.3.84	sentiet officium maesta favilla pium.
urn:cts:latinLit:phi0959.phi008:3.3.85	scribere plura libet : sed vox mihi fessa loquendo
urn:cts:latinLit:phi0959.phi008:3.3.86	dictandi vires siccaque lingua negat,
urn:cts:latinLit:phi0959.phi008:3.3.87	accipe supremo dictum mihi forsitan ore,
urn:cts:latinLit:phi0959.phi008:3.3.88	quod, tibi qui mittit, non habet ipse, " vale."

urn:cts:latinLit:phi0959.phi008:3.4.1	O mihi care quidem semper, sed tempore duro
urn:cts:latinLit:phi0959.phi008:3.4.2	cognite, res postquam procubuere meae,
urn:cts:latinLit:phi0959.phi008:3.4.3	usibus edocto si quicquam credis amico,
urn:cts:latinLit:phi0959.phi008:3.4.4	vive tibi et longe nomina magna fuge.
urn:cts:latinLit:phi0959.phi008:3.4.5	vive tibi, quantumque potes praelustria vita .
urn:cts:latinLit:phi0959.phi008:3.4.6	saevum praelustri fulmen ab arce venit,
urn:cts:latinLit:phi0959.phi008:3.4.7	nam quamquam soli possunt prodesse potentes,
urn:cts:latinLit:phi0959.phi008:3.4.8	non prosint  potius, siquis  obesse potest.
urn:cts:latinLit:phi0959.phi008:3.4.9	effugit hibernas demissa antemna procellas,
urn:cts:latinLit:phi0959.phi008:3.4.10	lataque plus parvis vela timoris habent.
urn:cts:latinLit:phi0959.phi008:3.4.11	aspicis ut summa cortex levis innatet unda,
urn:cts:latinLit:phi0959.phi008:3.4.12	cum grave nexa simul retia mergat onus.
urn:cts:latinLit:phi0959.phi008:3.4.13	haec ego si monitor monitus prius ipse fuissem,
urn:cts:latinLit:phi0959.phi008:3.4.14	in qua debebam forsitan urbe forem.
urn:cts:latinLit:phi0959.phi008:3.4.15	 dum tecum vixi, dum me levis aura ferebat,
urn:cts:latinLit:phi0959.phi008:3.4.16	haec mea per placidas cumba cucurrit aquas,
urn:cts:latinLit:phi0959.phi008:3.4.17	qui cadit in plano - vix hoc tamen evenit ipsum -
urn:cts:latinLit:phi0959.phi008:3.4.18	sic cadit, ut tacta surgere possit humo;
urn:cts:latinLit:phi0959.phi008:3.4.19	at miser Elpenor tecto delapsus ab alto
urn:cts:latinLit:phi0959.phi008:3.4.20	occurrit regi debilis umbra suo.
urn:cts:latinLit:phi0959.phi008:3.4.21	quid fuit, ut tutas agitaret Daedalus alas,
urn:cts:latinLit:phi0959.phi008:3.4.22	Icarus inmensas nomine signet aquas?
urn:cts:latinLit:phi0959.phi008:3.4.23	nempe quod hic alte, demissius ille volabat;
urn:cts:latinLit:phi0959.phi008:3.4.24	nam pennas ambo non habuere suas.
urn:cts:latinLit:phi0959.phi008:3.4.25	crede mihi, bene qui latuit bene vixit, et intra
urn:cts:latinLit:phi0959.phi008:3.4.26	fortunam debet quisque manere suam.
urn:cts:latinLit:phi0959.phi008:3.4.27	non foret Eumedes orbus, si filius eius
urn:cts:latinLit:phi0959.phi008:3.4.28	stultus Achilleos non adamasset equos;
urn:cts:latinLit:phi0959.phi008:3.4.29	nec natum in flamma vidisset, in arbore natas,
urn:cts:latinLit:phi0959.phi008:3.4.30	cepisset genitor si Phathonta Merops.
urn:cts:latinLit:phi0959.phi008:3.4.31	tu quoque formida nimium sublimia semper,
urn:cts:latinLit:phi0959.phi008:3.4.32	propositique, precor, contrahe vela tui.
urn:cts:latinLit:phi0959.phi008:3.4.33	nam pede inoffenso spatium decurrere vitae
urn:cts:latinLit:phi0959.phi008:3.4.34	dignus es et fato candidiore frui.
urn:cts:latinLit:phi0959.phi008:3.4.35	quae pro te ut voveam, miti pietate mereris
urn:cts:latinLit:phi0959.phi008:3.4.36	haesuraque fide tempus in omne mihi.
urn:cts:latinLit:phi0959.phi008:3.4.37	vidi ego te tali vultu mea fata gementem,
urn:cts:latinLit:phi0959.phi008:3.4.38	qualem credibile est ore fuisse meo.
urn:cts:latinLit:phi0959.phi008:3.4.39	nostra tuas vidi lacrimas super ora cadentes,
urn:cts:latinLit:phi0959.phi008:3.4.40	tempore quas uno fidaque verba bibi.
urn:cts:latinLit:phi0959.phi008:3.4.41	nunc quoque summotum studio defendis amicum,
urn:cts:latinLit:phi0959.phi008:3.4.42	et mala vix ulla parte levanda levas.
urn:cts:latinLit:phi0959.phi008:3.4.43	vive sine invidia, mollesque inglorius annos
urn:cts:latinLit:phi0959.phi008:3.4.44	exige, amicitias et tibi iunge pares,
urn:cts:latinLit:phi0959.phi008:3.4.45	Nasonisque tui, quod adhuc non exulat unum,
urn:cts:latinLit:phi0959.phi008:3.4.46	nomen ama : Scythicus cetera Pontus habet.

urn:cts:latinLit:phi0959.phi008:3.4b.47	Proxima sideribus tellus Erymanthidos Ursae
urn:cts:latinLit:phi0959.phi008:3.4b.48	me tenet, adstricta terra perusta gelu.
urn:cts:latinLit:phi0959.phi008:3.4b.49	Bosphoros et Tanais superant Scythiaeque paludes
urn:cts:latinLit:phi0959.phi008:3.4b.50	 vix satis et noti nomina pauca loci.
urn:cts:latinLit:phi0959.phi008:3.4b.51	ulterius nihil est nisi non habitabile frigus.
urn:cts:latinLit:phi0959.phi008:3.4b.52	heu quam vicina est ultima terra mihi!
urn:cts:latinLit:phi0959.phi008:3.4b.53	at longe patria est, longe carissima coniunx,
urn:cts:latinLit:phi0959.phi008:3.4b.54	quicquid et haec nobis post duo dulce fuit.
urn:cts:latinLit:phi0959.phi008:3.4b.55	sic tamen haec adsunt, ut quae contingere non est
urn:cts:latinLit:phi0959.phi008:3.4b.56	corpore: sunt animo cuncta videnda meo.
urn:cts:latinLit:phi0959.phi008:3.4b.57	ante oculos errant domus, urbsque et  forma locorum,
urn:cts:latinLit:phi0959.phi008:3.4b.58	acceduntque suis singula facta locis,
urn:cts:latinLit:phi0959.phi008:3.4b.59	coniugis ante oculos, sicut praesentis, imago est.
urn:cts:latinLit:phi0959.phi008:3.4b.60	illa meos casus ingravat, illa levat;
urn:cts:latinLit:phi0959.phi008:3.4b.61	ingravat hoc, quod abest; levat hoc, quod praestat amorem
urn:cts:latinLit:phi0959.phi008:3.4b.62	inpositumque sibi firma tuetur onus.
urn:cts:latinLit:phi0959.phi008:3.4b.63	vos quoque pectoribus nostris haeretis, amici,
urn:cts:latinLit:phi0959.phi008:3.4b.64	dicere quos cupio nomine quemque suo.
urn:cts:latinLit:phi0959.phi008:3.4b.65	sed timor officium cautus compescit, et ipsos
urn:cts:latinLit:phi0959.phi008:3.4b.66	in nostro poni carmine nolle puto.
urn:cts:latinLit:phi0959.phi008:3.4b.67	ante volebatis, gratique erat instar honoris,
urn:cts:latinLit:phi0959.phi008:3.4b.68	versibus in nostris nomina vestra legi.
urn:cts:latinLit:phi0959.phi008:3.4b.69	quod quoniam est anceps, intra mea pectora quemque
urn:cts:latinLit:phi0959.phi008:3.4b.70	adloquar, et nulli causa timoris ero.
urn:cts:latinLit:phi0959.phi008:3.4b.71	nec meus indicio latitantes versus amicos protrahit.
urn:cts:latinLit:phi0959.phi008:3.4b.72	protrahet occulte siquis amabat, amet.
urn:cts:latinLit:phi0959.phi008:3.4b.73	scite tamen, quamvis longe  regione remotus
urn:cts:latinLit:phi0959.phi008:3.4b.74	absim, vos animo semper adesse meo;
urn:cts:latinLit:phi0959.phi008:3.4b.75	et qua quisque potest, aliqua mala nostra levate,
urn:cts:latinLit:phi0959.phi008:3.4b.76	fidam proiecto neve negate manum.
urn:cts:latinLit:phi0959.phi008:3.4b.77	prospera sic maneat vobis fortuna, nec umquam
urn:cts:latinLit:phi0959.phi008:3.4b.78	contacti simili sorte rogetis idem.

urn:cts:latinLit:phi0959.phi008:3.5.1	Usus amicitiae tecum mihi parvus, ut illam
urn:cts:latinLit:phi0959.phi008:3.5.2	non aegre posses dissimulare, fuit,
urn:cts:latinLit:phi0959.phi008:3.5.3	nec  me complexus vinclis propioribus esses
urn:cts:latinLit:phi0959.phi008:3.5.4	nave mea vento, forsan, eunte suo.
urn:cts:latinLit:phi0959.phi008:3.5.5	ut cecidi cunctique metu fugere ruinam,
urn:cts:latinLit:phi0959.phi008:3.5.6	versaque amicitiae terga dedere meae,
urn:cts:latinLit:phi0959.phi008:3.5.7	ausus es igne Iovis percussum tangere corpus
urn:cts:latinLit:phi0959.phi008:3.5.8	et deploratae limen adire domus:
urn:cts:latinLit:phi0959.phi008:3.5.9	idque recens praestas nec longo cognitus usu,
urn:cts:latinLit:phi0959.phi008:3.5.10	quod veterum misero vix duo tresve mihi.
urn:cts:latinLit:phi0959.phi008:3.5.11	vidi ego confusos vultus visosque notavi,
urn:cts:latinLit:phi0959.phi008:3.5.12	osque madens fletu pallidiusque meo,
urn:cts:latinLit:phi0959.phi008:3.5.13	et lacrimas cernens in singula verba cadentes
urn:cts:latinLit:phi0959.phi008:3.5.14	ore meo lacrimas, auribus illa bibi ;
urn:cts:latinLit:phi0959.phi008:3.5.15	brachiaque accepi presso  pendentia collo,
urn:cts:latinLit:phi0959.phi008:3.5.16	et singultatis oscula mixta sonis.
urn:cts:latinLit:phi0959.phi008:3.5.17	sum quoque, care, tuis defensus viribus absens -
urn:cts:latinLit:phi0959.phi008:3.5.18	scis carum veri nominis esse loco -
urn:cts:latinLit:phi0959.phi008:3.5.19	multaque praeterea manifesti  signa favoris
urn:cts:latinLit:phi0959.phi008:3.5.20	pectoribus teneo non abitura meis.
urn:cts:latinLit:phi0959.phi008:3.5.21	di tibi posse tuos tribuant defendere semper,
urn:cts:latinLit:phi0959.phi008:3.5.22	quos in materia prosperiore iuves,
urn:cts:latinLit:phi0959.phi008:3.5.23	si tamen interea, quid in his ego perditus oris
urn:cts:latinLit:phi0959.phi008:3.5.24	quod te credibile est quaerere quaeris, agam,
urn:cts:latinLit:phi0959.phi008:3.5.25	spe trahor exigua, quam tu mihi demere noli,
urn:cts:latinLit:phi0959.phi008:3.5.26	tristia leniri numina posse dei.
urn:cts:latinLit:phi0959.phi008:3.5.27	seu temere expecto, sive id contingere fas est,
urn:cts:latinLit:phi0959.phi008:3.5.28	tu mihi, quod cupio, fas, precor, esse proba,
urn:cts:latinLit:phi0959.phi008:3.5.29	quaeque tibi linguae est facundia, confer in illud,
urn:cts:latinLit:phi0959.phi008:3.5.30	ut doceas votum posse valere meum.
urn:cts:latinLit:phi0959.phi008:3.5.31	quo quisque est maior, magis est placabilis irae,
urn:cts:latinLit:phi0959.phi008:3.5.32	et faciles motus mens generosa capit,
urn:cts:latinLit:phi0959.phi008:3.5.33	corpora magnanimo satis est prostrasse leoni,
urn:cts:latinLit:phi0959.phi008:3.5.34	pugna suum finem, cum iacet hostis, habet:
urn:cts:latinLit:phi0959.phi008:3.5.35	at lupus et turpes instant morientibus ursi
urn:cts:latinLit:phi0959.phi008:3.5.36	et quaecumque minor nobilitate fera.
urn:cts:latinLit:phi0959.phi008:3.5.37	maius apud Troiam forti quid habemus Achille ?
urn:cts:latinLit:phi0959.phi008:3.5.38	Dardanii lacrimas non tulit ille senis,
urn:cts:latinLit:phi0959.phi008:3.5.39	quae ducis Emathii fuerit clementia, Porus
urn:cts:latinLit:phi0959.phi008:3.5.40	Dareique docent funeris exequiae.
urn:cts:latinLit:phi0959.phi008:3.5.41	neve hominum referam flexas ad mitius iras,
urn:cts:latinLit:phi0959.phi008:3.5.42	Iunonis gener est qui prius hostis erat.
urn:cts:latinLit:phi0959.phi008:3.5.43	denique non possum nullam sperare salutem,
urn:cts:latinLit:phi0959.phi008:3.5.44	cum poenae non sit causa cruenta meae.
urn:cts:latinLit:phi0959.phi008:3.5.45	non mihi quaerenti pessumdare cuncta petitum
urn:cts:latinLit:phi0959.phi008:3.5.46	Caesareum caput est, quod caput orbis erat;
urn:cts:latinLit:phi0959.phi008:3.5.47	non aliquid dixive, elatave  lingua loquendo est,
urn:cts:latinLit:phi0959.phi008:3.5.48	lapsaque sunt nimio verba profana mero:
urn:cts:latinLit:phi0959.phi008:3.5.49	inscia quod crimen viderunt lumina, plector,
urn:cts:latinLit:phi0959.phi008:3.5.50	peccatumque oculos est habuisse meum.
urn:cts:latinLit:phi0959.phi008:3.5.51	non equidem totam possum defendere culpam,
urn:cts:latinLit:phi0959.phi008:3.5.52	sed partem nostri criminis error habet,
urn:cts:latinLit:phi0959.phi008:3.5.53	spes igitur superest facturum ut molliat ipse
urn:cts:latinLit:phi0959.phi008:3.5.54	mutati poenam condicione loci.
urn:cts:latinLit:phi0959.phi008:3.5.55	hos  utinam nitidi Solis praenuntius ortus
urn:cts:latinLit:phi0959.phi008:3.5.56	afferat admisso Lucifer albus equo!

urn:cts:latinLit:phi0959.phi008:3.6.1	Foedus amicitiae nec vis, carissime, nostrae,
urn:cts:latinLit:phi0959.phi008:3.6.2	nec, si forte velis, dissimulare potes,
urn:cts:latinLit:phi0959.phi008:3.6.3	donec enim licuit, nec te mihi carior alter,
urn:cts:latinLit:phi0959.phi008:3.6.4	nec tibi me tota iunctior urbe fuit,
urn:cts:latinLit:phi0959.phi008:3.6.5	isque erat usque adeo populo testatus, ut esset
urn:cts:latinLit:phi0959.phi008:3.6.6	paene magis quam tu quamque ego notus, amor ;
urn:cts:latinLit:phi0959.phi008:3.6.7	quique est in caris animi tibi candor amicis -
urn:cts:latinLit:phi0959.phi008:3.6.8	cognita sunt ipsi, quem colis, ista  viro.
urn:cts:latinLit:phi0959.phi008:3.6.9	nil ita celabas, ut non ego conscius essem,
urn:cts:latinLit:phi0959.phi008:3.6.10	pectoribusque dabas multa tegenda meis:
urn:cts:latinLit:phi0959.phi008:3.6.11	cuique ego narrabam secreti quicquid habebam,
urn:cts:latinLit:phi0959.phi008:3.6.12	excepto quod me perdidit, unus eras.
urn:cts:latinLit:phi0959.phi008:3.6.13	id quoque si scisses, salvo fruerere sodali,
urn:cts:latinLit:phi0959.phi008:3.6.14	consilioque forem sospes, amice, tuo.
urn:cts:latinLit:phi0959.phi008:3.6.15	sed mea me in poenam nimirum fata trahebant :
urn:cts:latinLit:phi0959.phi008:3.6.16	omne bonae claudunt  utilitatis iter.
urn:cts:latinLit:phi0959.phi008:3.6.17	sive malum potui tamen hoc vitare cavendo,
urn:cts:latinLit:phi0959.phi008:3.6.18	seu ratio fatum vincere nulla valet,
urn:cts:latinLit:phi0959.phi008:3.6.19	tu tamen, o nobis usu iunctissime longo,
urn:cts:latinLit:phi0959.phi008:3.6.20	pars desiderii maxima paene mei,
urn:cts:latinLit:phi0959.phi008:3.6.21	sis memor, et siquas fecit tibi gratia vires,
urn:cts:latinLit:phi0959.phi008:3.6.22	illas pro nobis experiare, rogo,
urn:cts:latinLit:phi0959.phi008:3.6.23	numinis ut laesi fiat mansuetior ira,
urn:cts:latinLit:phi0959.phi008:3.6.24	mutatoque minor sit mea poena loco,
urn:cts:latinLit:phi0959.phi008:3.6.25	idque ita, si nullum scelus est in pectore nostro,
urn:cts:latinLit:phi0959.phi008:3.6.26	principiumque mei criminis error habet.
urn:cts:latinLit:phi0959.phi008:3.6.27	nec breve nec tutum, quo sint mea, dicere, casu
urn:cts:latinLit:phi0959.phi008:3.6.28	lumina funesti conscia facta mali;
urn:cts:latinLit:phi0959.phi008:3.6.29	mensque reformidat, veluti sua vulnera, tempus
urn:cts:latinLit:phi0959.phi008:3.6.30	illud, et admonitu fit novus ipse pudor,
urn:cts:latinLit:phi0959.phi008:3.6.31	et quaecumque adeo possunt afferre pudorem,
urn:cts:latinLit:phi0959.phi008:3.6.32	illa tegi caeca condita nocte decet,
urn:cts:latinLit:phi0959.phi008:3.6.33	nil igitur referam nisi me peccasse, sed illo
urn:cts:latinLit:phi0959.phi008:3.6.34	praemia peccato nulla petita mihi,
urn:cts:latinLit:phi0959.phi008:3.6.35	stultitiamque meum crimen debere vocari,
urn:cts:latinLit:phi0959.phi008:3.6.36	nomina si facto reddere vera velis,
urn:cts:latinLit:phi0959.phi008:3.6.37	quae si non ita sunt, alium, quo longius absim,
urn:cts:latinLit:phi0959.phi008:3.6.38	quaere; suburbana est hic mihi terra locus.

urn:cts:latinLit:phi0959.phi008:3.7.1	VADE salutatum, subito perarata, Perillam,
urn:cts:latinLit:phi0959.phi008:3.7.2	littera, sermonis fida ministra mei.
urn:cts:latinLit:phi0959.phi008:3.7.3	aut illam invenies dulci cum matre sedentem,
urn:cts:latinLit:phi0959.phi008:3.7.4	aut inter libros Pieridasque suas.
urn:cts:latinLit:phi0959.phi008:3.7.5	quidquid aget, cum te scient venisse, relinquet,
urn:cts:latinLit:phi0959.phi008:3.7.6	nec mora, quid venias quidve, requiret, agam.
urn:cts:latinLit:phi0959.phi008:3.7.7	vivere me dices, sed sic, ut vivere nolim,
urn:cts:latinLit:phi0959.phi008:3.7.8	nec mala tam longa nostra levata mora
urn:cts:latinLit:phi0959.phi008:3.7.9	et tamen ad Musas, quamvis nocuere, reverti.
urn:cts:latinLit:phi0959.phi008:3.7.10	aptaque in alternos cogere verba pedes.
urn:cts:latinLit:phi0959.phi008:3.7.11	"tu quoque" dic " studiis communibus ecquid inhaeres,
urn:cts:latinLit:phi0959.phi008:3.7.12	doctaque non patrio carmina more canis?
urn:cts:latinLit:phi0959.phi008:3.7.13	nam tibi cum fatis mores natura pudicos
urn:cts:latinLit:phi0959.phi008:3.7.14	et raras dotes ingeniumque dedit.
urn:cts:latinLit:phi0959.phi008:3.7.15	hoc ego Pegasidas deduxi primus ad undas,
urn:cts:latinLit:phi0959.phi008:3.7.16	ne male fecundae vena periret aquae;
urn:cts:latinLit:phi0959.phi008:3.7.17	primus id aspexi teneris in virginis annis,
urn:cts:latinLit:phi0959.phi008:3.7.18	utque pater natae duxque comesque fui.
urn:cts:latinLit:phi0959.phi008:3.7.19	ergo si remanent ignes tibi pectoris idem,
urn:cts:latinLit:phi0959.phi008:3.7.20	sola tuum vates Lesbia vincet opus.
urn:cts:latinLit:phi0959.phi008:3.7.21	sed vereor, ne te mea nunc fortuna retardet,
urn:cts:latinLit:phi0959.phi008:3.7.22	postque meos casus sit tibi pectus iners,
urn:cts:latinLit:phi0959.phi008:3.7.23	dum licuit, tua saepe mihi, tibi nostra legebam;
urn:cts:latinLit:phi0959.phi008:3.7.24	saepe tui iudex, saepe magister eram:
urn:cts:latinLit:phi0959.phi008:3.7.25	aut ego praebebam factis modo versibus aures,
urn:cts:latinLit:phi0959.phi008:3.7.26	aut, ubi cessares, causa ruboris eram.
urn:cts:latinLit:phi0959.phi008:3.7.27	forsitan exemplo, quia me laesere libelli,
urn:cts:latinLit:phi0959.phi008:3.7.28	tu quoque sis poenae fata  secuta meae.
urn:cts:latinLit:phi0959.phi008:3.7.29	pone, Perilla, metum; tantummodo femina nulla
urn:cts:latinLit:phi0959.phi008:3.7.30	neve vir a scriptis discat amare tuis.
urn:cts:latinLit:phi0959.phi008:3.7.31	ergo desidiae remove, doctissima, causas,
urn:cts:latinLit:phi0959.phi008:3.7.32	inque bonas artes et tua sacra redi.
urn:cts:latinLit:phi0959.phi008:3.7.33	ista decens facies longis vitiabitur annis,
urn:cts:latinLit:phi0959.phi008:3.7.34	rugaque in antiqua fronte senilis erit,
urn:cts:latinLit:phi0959.phi008:3.7.35	inicietque manum formae damnosa senectus,
urn:cts:latinLit:phi0959.phi008:3.7.36	quae strepitum  passu non faciente venit;
urn:cts:latinLit:phi0959.phi008:3.7.37	cumque aliquis dicet fuit haec formosa dolebis,
urn:cts:latinLit:phi0959.phi008:3.7.38	et speculum mendax esse querere tuum.
urn:cts:latinLit:phi0959.phi008:3.7.39	sunt tibi opes modicae, cum sis dignissima magnis:
urn:cts:latinLit:phi0959.phi008:3.7.40	finge sed inmensis censibus esse pares,
urn:cts:latinLit:phi0959.phi008:3.7.41	nempe dat id  quodcumque libet fortuna rapitque,
urn:cts:latinLit:phi0959.phi008:3.7.42	Irus et est subito, qui modo Croesus erat.
urn:cts:latinLit:phi0959.phi008:3.7.43	singula ne referam, nil non mortale tenemus
urn:cts:latinLit:phi0959.phi008:3.7.44	pectoris exceptis ingentique bonis.
urn:cts:latinLit:phi0959.phi008:3.7.45	en ego, cum caream patria vobisque domoque,
urn:cts:latinLit:phi0959.phi008:3.7.46	raptaque sint, adimi quae potuere mihi,
urn:cts:latinLit:phi0959.phi008:3.7.47	ingenio tamen ipse meo comitorque fruorque:
urn:cts:latinLit:phi0959.phi008:3.7.48	Caesar in hoc potuit iuris habere nihil,
urn:cts:latinLit:phi0959.phi008:3.7.49	quilibet hanc saevo vitam mihi finiat ense,
urn:cts:latinLit:phi0959.phi008:3.7.50	me tamen extincto fama superstes erit,
urn:cts:latinLit:phi0959.phi008:3.7.51	dumque suis victrix omnem de montibus orbem
urn:cts:latinLit:phi0959.phi008:3.7.52	prospiciet domitum Martia Roma, legar.
urn:cts:latinLit:phi0959.phi008:3.7.53	tu quoque, quam studii maneat felicior usus,
urn:cts:latinLit:phi0959.phi008:3.7.54	effuge venturos, qua potes, usque rogos!"

urn:cts:latinLit:phi0959.phi008:3.8.1	Nunc ego Triptolemi cuperem consistere curru,
urn:cts:latinLit:phi0959.phi008:3.8.2	misit in ignotam qui rude semen humum;
urn:cts:latinLit:phi0959.phi008:3.8.3	nunc ego Medeae vellem frenare dracones,
urn:cts:latinLit:phi0959.phi008:3.8.4	quos habuit fugiens arce, Corinthe, tua,
urn:cts:latinLit:phi0959.phi008:3.8.5	nunc ego iactandas optarem sumere pennas,
urn:cts:latinLit:phi0959.phi008:3.8.6	sive tuas, Perseu, Daedale, sive tuas :
urn:cts:latinLit:phi0959.phi008:3.8.7	ut tenera nostris cedente volatibus aura
urn:cts:latinLit:phi0959.phi008:3.8.8	aspicerem patriae dulce repente solum,
urn:cts:latinLit:phi0959.phi008:3.8.9	desertaeque domus vultus, memoresque sodales,
urn:cts:latinLit:phi0959.phi008:3.8.10	caraque praecipue coniugis ora meae.
urn:cts:latinLit:phi0959.phi008:3.8.11	stulte, quid haec frustra votis puerilibus optas,
urn:cts:latinLit:phi0959.phi008:3.8.12	quae non ulla tibi  fertque feretque dies?
urn:cts:latinLit:phi0959.phi008:3.8.13	si semel optandum est, Augusti numen adora,
urn:cts:latinLit:phi0959.phi008:3.8.14	et, quem sensisti, rite precare deum.
urn:cts:latinLit:phi0959.phi008:3.8.15	ille tibi pennasque potest currusque volucres
urn:cts:latinLit:phi0959.phi008:3.8.16	tradere: det reditum, protinus ales eris.
urn:cts:latinLit:phi0959.phi008:3.8.17	si precer hoc - neque enim possum maiora rogare -
urn:cts:latinLit:phi0959.phi008:3.8.18	ne mea sint, timeo, vota modesta parum,
urn:cts:latinLit:phi0959.phi008:3.8.19	forsitan hoc olim, cum iam satiaverit iram,
urn:cts:latinLit:phi0959.phi008:3.8.20	tum quoque sollicita mente rogandus erit.
urn:cts:latinLit:phi0959.phi008:3.8.21	quod minus interea est, instar mihi muneris ampli,
urn:cts:latinLit:phi0959.phi008:3.8.22	ex his me iubeat quolibet ire locis,
urn:cts:latinLit:phi0959.phi008:3.8.23	nec caelum nec aquae faciunt nec terra nec aurae;
urn:cts:latinLit:phi0959.phi008:3.8.24	ei mihi, perpetuus corpora languor habet!
urn:cts:latinLit:phi0959.phi008:3.8.25	seu vitiant artus aegrae contagia mentis,
urn:cts:latinLit:phi0959.phi008:3.8.26	sive mei causa est in regione mali,
urn:cts:latinLit:phi0959.phi008:3.8.27	ut tetigi Pontum, vexant insomnia, vixque
urn:cts:latinLit:phi0959.phi008:3.8.28	ossa tegit macies nec iuvat ora cibus;
urn:cts:latinLit:phi0959.phi008:3.8.29	quique per autumnum percussis frigore primo
urn:cts:latinLit:phi0959.phi008:3.8.30	est color in follis, quae nova laesit hiems,
urn:cts:latinLit:phi0959.phi008:3.8.31	is mea membra tenet, nec viribus adlevor ullis,
urn:cts:latinLit:phi0959.phi008:3.8.32	et numquam queruli causa doloris abest.
urn:cts:latinLit:phi0959.phi008:3.8.33	nec melius valeo, quam corpore, mente, sed aegra est
urn:cts:latinLit:phi0959.phi008:3.8.34	utraque pars aeque binaque damna fero.
urn:cts:latinLit:phi0959.phi008:3.8.35	haeret et ante oculos veluti spectabile corpus
urn:cts:latinLit:phi0959.phi008:3.8.36	astat fortunae forma legenda meae:
urn:cts:latinLit:phi0959.phi008:3.8.37	cumque locum moresque hominum cultusque sonumque
urn:cts:latinLit:phi0959.phi008:3.8.38	cernimus, et, qui sim qui fuerimque, subit,
urn:cts:latinLit:phi0959.phi008:3.8.39	tantus amor necis est, querar ut cum Caesaris ira,
urn:cts:latinLit:phi0959.phi008:3.8.40	quod non offensas vindicet ense suas.
urn:cts:latinLit:phi0959.phi008:3.8.41	at, quoniam semel est odio civiliter usus,
urn:cts:latinLit:phi0959.phi008:3.8.42	mutato levior sit fuga nostra loco.

urn:cts:latinLit:phi0959.phi008:3.9.1	Hic quoque sunt igitur Graiae - quis crederet? - urbes
urn:cts:latinLit:phi0959.phi008:3.9.2	inter inhumanae nomina barbariae;
urn:cts:latinLit:phi0959.phi008:3.9.3	huc quoque Mileto missi venere coloni,
urn:cts:latinLit:phi0959.phi008:3.9.4	inque Getis Graias constituere domos.
urn:cts:latinLit:phi0959.phi008:3.9.5	sed vetus huic nomen, positaque antiquius urbe,
urn:cts:latinLit:phi0959.phi008:3.9.6	constat ab Absyrti caede fuisse loco.
urn:cts:latinLit:phi0959.phi008:3.9.7	nam rate, quae cura pugnacis facta Minervae
urn:cts:latinLit:phi0959.phi008:3.9.8	per non temptatas prima cucurrit aquas,
urn:cts:latinLit:phi0959.phi008:3.9.9	impia desertum fugiens Medea parentem
urn:cts:latinLit:phi0959.phi008:3.9.10	dicitur his remos applicuisse vadis.
urn:cts:latinLit:phi0959.phi008:3.9.11	quem procul ut vidit tumulo speculator ab alto,
urn:cts:latinLit:phi0959.phi008:3.9.12	"hospes," ait, "nosco, Colchide, vela, venit."
urn:cts:latinLit:phi0959.phi008:3.9.13	dum trepidant Minyae, dum solvitur aggere funis,
urn:cts:latinLit:phi0959.phi008:3.9.14	dum sequitur celeres ancora tracta manus,
urn:cts:latinLit:phi0959.phi008:3.9.15	conscia percussit meritorum pectora Colchis
urn:cts:latinLit:phi0959.phi008:3.9.16	ausa atque ausura multa nefanda manu;
urn:cts:latinLit:phi0959.phi008:3.9.17	et, quamquam superest ingens audacia menti,
urn:cts:latinLit:phi0959.phi008:3.9.18	pallor in attonitae virginis ore fuit.
urn:cts:latinLit:phi0959.phi008:3.9.19	ergo uni prospexit venientia vela tenemur,
urn:cts:latinLit:phi0959.phi008:3.9.20	et pater est aliqua fraude morandus ait.
urn:cts:latinLit:phi0959.phi008:3.9.21	dum quid agat quaerit, dum versat in omnia vultus,
urn:cts:latinLit:phi0959.phi008:3.9.22	ad fratrem casu lumina flexa tulit.
urn:cts:latinLit:phi0959.phi008:3.9.23	cuius ut ornata est praesentia, vicimus inquit:
urn:cts:latinLit:phi0959.phi008:3.9.24	"hic mihi morte sua causa salutis erit.
urn:cts:latinLit:phi0959.phi008:3.9.25	protinus ignari nec quicquam tale timentis
urn:cts:latinLit:phi0959.phi008:3.9.26	innocuum rigido perforat ense latus,
urn:cts:latinLit:phi0959.phi008:3.9.27	atque ita divellit divulsaque membra per agros
urn:cts:latinLit:phi0959.phi008:3.9.28	dissipat in multis invenienda locis,
urn:cts:latinLit:phi0959.phi008:3.9.29	neu pater ignoret, scopulo proponit in alto
urn:cts:latinLit:phi0959.phi008:3.9.30	pallentesque manus sanguineumque caput.
urn:cts:latinLit:phi0959.phi008:3.9.31	ut genitor luctuque novo tardetur et, artus
urn:cts:latinLit:phi0959.phi008:3.9.32	dum legit extinctos, triste moretur  iter.
urn:cts:latinLit:phi0959.phi008:3.9.33	inde Tomis  dictus locus hic, quia fertur in illo
urn:cts:latinLit:phi0959.phi008:3.9.34	membra soror fratris consecuisse sui.

urn:cts:latinLit:phi0959.phi008:3.10.1	Siquis adhuc istic meminit Nasonis adempti,
urn:cts:latinLit:phi0959.phi008:3.10.2	et superest sine me nomen in urbe meum,
urn:cts:latinLit:phi0959.phi008:3.10.3	suppositum stellis numquam tangentibus aequor
urn:cts:latinLit:phi0959.phi008:3.10.4	me sciat In media vivere barbaria.
urn:cts:latinLit:phi0959.phi008:3.10.5	Sauromatae cingunt, fera gens, Bessique Getaeque.
urn:cts:latinLit:phi0959.phi008:3.10.6	quam non ingenio nomina digna meo!
urn:cts:latinLit:phi0959.phi008:3.10.7	dum tamen aura tepet, medio defendimur Histro :
urn:cts:latinLit:phi0959.phi008:3.10.8	ille suis liquidus  bella repellit aquis,
urn:cts:latinLit:phi0959.phi008:3.10.9	at cum tristis hiems squalentia protulit ora,
urn:cts:latinLit:phi0959.phi008:3.10.10	terraque marmoreo est candida facta gelu,
urn:cts:latinLit:phi0959.phi008:3.10.11	dum prohibet  Boreas et nix habitare sub Arcto,
urn:cts:latinLit:phi0959.phi008:3.10.12	tum patet has gentes axe tremente premi.
urn:cts:latinLit:phi0959.phi008:3.10.13	nix iacet, et iactam ne  sol pluviaeque resolvant,
urn:cts:latinLit:phi0959.phi008:3.10.14	indurat Boreas perpetuamque facit.
urn:cts:latinLit:phi0959.phi008:3.10.15	ergo ubi delicuit nondum prior, altera venit,
urn:cts:latinLit:phi0959.phi008:3.10.16	et solet in multis bima manere locis
urn:cts:latinLit:phi0959.phi008:3.10.17	tantaque commoti vis est Aquilonis, ut altas
urn:cts:latinLit:phi0959.phi008:3.10.18	aequet humo turres tectaque rapta ferat.
urn:cts:latinLit:phi0959.phi008:3.10.19	pellibus et sutis arcent mala frigora bracis,
urn:cts:latinLit:phi0959.phi008:3.10.20	oraque de toto corpore sola patent.
urn:cts:latinLit:phi0959.phi008:3.10.21	saepe sonant moti glacie pendente capilli,
urn:cts:latinLit:phi0959.phi008:3.10.22	et nitet inducto candida barba gelu;
urn:cts:latinLit:phi0959.phi008:3.10.23	nudaque consistunt, formam servantia testae,
urn:cts:latinLit:phi0959.phi008:3.10.24	vina, nec hausta meri, sed data frusta bibunt.
urn:cts:latinLit:phi0959.phi008:3.10.25	quid loquar, ut vincti concrescant frigore rivi,
urn:cts:latinLit:phi0959.phi008:3.10.26	deque lacu fragiles effodiantur aquae?
urn:cts:latinLit:phi0959.phi008:3.10.27	ipse, papyrifero qui non angustior amne
urn:cts:latinLit:phi0959.phi008:3.10.28	miscetur vasto multa per ora freto,
urn:cts:latinLit:phi0959.phi008:3.10.29	caeruleos ventis latices durantibus, Hister
urn:cts:latinLit:phi0959.phi008:3.10.30	congelat et tectis in mare serpit aquis;
urn:cts:latinLit:phi0959.phi008:3.10.31	quaque rates ierant, pedibus nunc itur, et undas
urn:cts:latinLit:phi0959.phi008:3.10.32	frigore concretas ungula pulsat equi;
urn:cts:latinLit:phi0959.phi008:3.10.33	perque novos pontes, subter labentibus undis,
urn:cts:latinLit:phi0959.phi008:3.10.34	ducunt Sarmatici barbara plaustra boves.
urn:cts:latinLit:phi0959.phi008:3.10.35	vix equidem credar, sed, cum sint praemia falsi
urn:cts:latinLit:phi0959.phi008:3.10.36	nulla, ratam debet testis habere fidem:
urn:cts:latinLit:phi0959.phi008:3.10.37	vidimus ingentem glacie consistere pontum,
urn:cts:latinLit:phi0959.phi008:3.10.38	lubricaque inmotas testa premebat aquas,
urn:cts:latinLit:phi0959.phi008:3.10.39	nec vidisse sat est; durum calcavimus aequor,
urn:cts:latinLit:phi0959.phi008:3.10.40	undaque non udo sub pede summa fuit.
urn:cts:latinLit:phi0959.phi008:3.10.41	si tibi tale fretum quondam, Leandre, fuisset,
urn:cts:latinLit:phi0959.phi008:3.10.42	non foret augustae mors tua crimen aquae.
urn:cts:latinLit:phi0959.phi008:3.10.43	tum neque se pandi possunt delphines in auras
urn:cts:latinLit:phi0959.phi008:3.10.44	tollere; conantes dura corcet hiems;
urn:cts:latinLit:phi0959.phi008:3.10.45	et quamvis Boreas iactatis insonet alis,
urn:cts:latinLit:phi0959.phi008:3.10.46	fluctus in obsesso gurgite nullus erit;
urn:cts:latinLit:phi0959.phi008:3.10.47	inclusaeque gelu stabunt in marmore puppes,
urn:cts:latinLit:phi0959.phi008:3.10.48	nec poterit rigidas findere remus aquas.
urn:cts:latinLit:phi0959.phi008:3.10.49	vidimus in glacie pisces haerere ligatos,
urn:cts:latinLit:phi0959.phi008:3.10.50	 sed pars ex illis tum quoque viva fuit.
urn:cts:latinLit:phi0959.phi008:3.10.51	sive igitur nimii Boreae vis saeva marinas,
urn:cts:latinLit:phi0959.phi008:3.10.52	sive redundatas flumine cogit aquas,
urn:cts:latinLit:phi0959.phi008:3.10.53	protinus aequato siccis Aquilonibus Histro
urn:cts:latinLit:phi0959.phi008:3.10.54	invehitur celeri barbarus hostis equo;
urn:cts:latinLit:phi0959.phi008:3.10.55	hostis equo pollens longeque volante sagitta
urn:cts:latinLit:phi0959.phi008:3.10.56	vicinam late depopulatur humum.
urn:cts:latinLit:phi0959.phi008:3.10.57	diffugiunt alii, nullisque tuentibus agros
urn:cts:latinLit:phi0959.phi008:3.10.58	incustoditae diripiuntur opes,
urn:cts:latinLit:phi0959.phi008:3.10.59	ruris opes parvae, pecus et stridentia plaustra,
urn:cts:latinLit:phi0959.phi008:3.10.60	et quas divitias incola pauper habet.
urn:cts:latinLit:phi0959.phi008:3.10.61	pars agitur vinctis post tergum capta lacertis,
urn:cts:latinLit:phi0959.phi008:3.10.62	respiciens frustra rura Laremque suum:
urn:cts:latinLit:phi0959.phi008:3.10.63	pars cadit hamatis misere confixa sagittis .
urn:cts:latinLit:phi0959.phi008:3.10.64	nam volucri ferro tinctile virus inest.
urn:cts:latinLit:phi0959.phi008:3.10.65	quae nequeunt secum ferre aut abducere, perdunt,
urn:cts:latinLit:phi0959.phi008:3.10.66	et cremat insontes hostica flamma casas.
urn:cts:latinLit:phi0959.phi008:3.10.67	tunc quoque, cum pax est, trepidant formidine belli,
urn:cts:latinLit:phi0959.phi008:3.10.68	nec quisquam presso vomere sulcat humum,
urn:cts:latinLit:phi0959.phi008:3.10.69	aut videt aut metuit locus hic, quem non videt, hostem;
urn:cts:latinLit:phi0959.phi008:3.10.70	cessat iners rigido terra relicta situ.
urn:cts:latinLit:phi0959.phi008:3.10.71	non hic pampinea dulcis latet uva sub umbra,
urn:cts:latinLit:phi0959.phi008:3.10.72	nec cumulant altos fervida musta lacus.
urn:cts:latinLit:phi0959.phi008:3.10.73	poma negat regio, nec haberet Acontius in quo
urn:cts:latinLit:phi0959.phi008:3.10.74	scriberet hic dominae verba legenda suae.
urn:cts:latinLit:phi0959.phi008:3.10.75	aspiceres  nudos sine fronde, sine arbore, campos .
urn:cts:latinLit:phi0959.phi008:3.10.76	heu loca felici non adeunda viro!
urn:cts:latinLit:phi0959.phi008:3.10.77	ergo tam late pateat cum maximus orbis,
urn:cts:latinLit:phi0959.phi008:3.10.78	haec est in poenam terra reperta meam!

urn:cts:latinLit:phi0959.phi008:3.11.1	Si quis es, insultes qui casibus, improbe, nostris,
urn:cts:latinLit:phi0959.phi008:3.11.2	meque reum dempto fine cruentus agas,
urn:cts:latinLit:phi0959.phi008:3.11.3	natus es e scopulis et pastus lacte ferino,
urn:cts:latinLit:phi0959.phi008:3.11.4	et dicam silices pectus habere tuum.
urn:cts:latinLit:phi0959.phi008:3.11.5	quis gradus ulterior, quo se tua porrigat ira,
urn:cts:latinLit:phi0959.phi008:3.11.6	restat? quidve meis cernis abesse malis?
urn:cts:latinLit:phi0959.phi008:3.11.7	barbara me tellus et inhospita litora Ponti
urn:cts:latinLit:phi0959.phi008:3.11.8	cumque suo Borea Maenalis Ursa videt.
urn:cts:latinLit:phi0959.phi008:3.11.9	nulla mihi cum gente fera commercia linguae:
urn:cts:latinLit:phi0959.phi008:3.11.10	omnia solliciti sunt loca plena metus.
urn:cts:latinLit:phi0959.phi008:3.11.11	utque fugax avidis cervus deprensus ab ursis,
urn:cts:latinLit:phi0959.phi008:3.11.12	cinctave montanis ut pavet agna lupis,
urn:cts:latinLit:phi0959.phi008:3.11.13	sic ego belligeris a gentibus undique saeptus
urn:cts:latinLit:phi0959.phi008:3.11.14	terreor, hoste meum paene premente latus.
urn:cts:latinLit:phi0959.phi008:3.11.15	utque sit exiguum poenae, quod coniuge cara,
urn:cts:latinLit:phi0959.phi008:3.11.16	quod patria careo pignoribusque meis:
urn:cts:latinLit:phi0959.phi008:3.11.17	ut mala nulla feram nisi nudam Caesaris iram,
urn:cts:latinLit:phi0959.phi008:3.11.18	nuda parum nobis Caesaris ira mali est?
urn:cts:latinLit:phi0959.phi008:3.11.19	et tamen est aliquis, qui vulnera cruda retractet,
urn:cts:latinLit:phi0959.phi008:3.11.20	solvat et in mores ora diserta meos.
urn:cts:latinLit:phi0959.phi008:3.11.21	in causa facili cuivis licet esse diserto,
urn:cts:latinLit:phi0959.phi008:3.11.22	et minimae vires frangere quassa valent,
urn:cts:latinLit:phi0959.phi008:3.11.23	subruere est arces et stantia moenia virtus:
urn:cts:latinLit:phi0959.phi008:3.11.24	quamlibet ignavi praecipitata premunt.
urn:cts:latinLit:phi0959.phi008:3.11.25	non sum ego quod  fueram, quid inanem proteris umbram
urn:cts:latinLit:phi0959.phi008:3.11.26	quid cinerem saxis bustaque nostra petis?
urn:cts:latinLit:phi0959.phi008:3.11.27	Hector erat tunc cum bello certabat; at idem
urn:cts:latinLit:phi0959.phi008:3.11.28	vinctus ad Haemonios non erat Hector equos,
urn:cts:latinLit:phi0959.phi008:3.11.29	me quoque, quem noras olim, non esse memento:
urn:cts:latinLit:phi0959.phi008:3.11.30	ex illo superant haec simulacra viro.
urn:cts:latinLit:phi0959.phi008:3.11.31	quid simulacra, ferox, dictis incessis amans?
urn:cts:latinLit:phi0959.phi008:3.11.32	parce, precor, Manes sollicitare meos!
urn:cts:latinLit:phi0959.phi008:3.11.33	omnia vera puta mea crimina, nil sit in illis,
urn:cts:latinLit:phi0959.phi008:3.11.34	quod magis errorem quam scelus esse putes,
urn:cts:latinLit:phi0959.phi008:3.11.35	pendimus en profugi -  - satia tua pectora poenas
urn:cts:latinLit:phi0959.phi008:3.11.36	exilioque graves exiliique loco.
urn:cts:latinLit:phi0959.phi008:3.11.37	carnifici fortuna potest mea flenda videri:
urn:cts:latinLit:phi0959.phi008:3.11.38	et tamen est uno iudice mersa parum.
urn:cts:latinLit:phi0959.phi008:3.11.39	saevior es tristi Busiride, saevior illo,
urn:cts:latinLit:phi0959.phi008:3.11.40	qui falsum lento terruit igne bovem,
urn:cts:latinLit:phi0959.phi008:3.11.41	quique bovem Siculo fertur donasse tyranno,
urn:cts:latinLit:phi0959.phi008:3.11.42	et dictis artes conciliasse suas '.
urn:cts:latinLit:phi0959.phi008:3.11.43	munere in hoc, rex, est usus, sed imagine maior,
urn:cts:latinLit:phi0959.phi008:3.11.44	nec sola est operis forma probanda mei.
urn:cts:latinLit:phi0959.phi008:3.11.45	aspicis a dextra latus hoc adapertile tauri?
urn:cts:latinLit:phi0959.phi008:3.11.46	hac  tibi, quem perdes, coniciendus erit.
urn:cts:latinLit:phi0959.phi008:3.11.47	protinus inclusum lentis carbonibus ure:
urn:cts:latinLit:phi0959.phi008:3.11.48	mugiet, et veri vox erit illa bovis.
urn:cts:latinLit:phi0959.phi008:3.11.49	pro quibus inventis, ut munus munere penses,
urn:cts:latinLit:phi0959.phi008:3.11.50	da, precor, ingenio praemia digna meo.
urn:cts:latinLit:phi0959.phi008:3.11.51	dixerat, at Phalaris " poenae mirande repertor,
urn:cts:latinLit:phi0959.phi008:3.11.52	ipse tuum praesens imbue " dixit " opus."
urn:cts:latinLit:phi0959.phi008:3.11.53	'nec mora, monstratis crudeliter ignibus ustus
urn:cts:latinLit:phi0959.phi008:3.11.54	exhibuit geminos ore gemente sonos.
urn:cts:latinLit:phi0959.phi008:3.11.55	quid mihi cum Siculis inter Scythiamque Getasque?
urn:cts:latinLit:phi0959.phi008:3.11.56	ad te, quisquis is es, nostra querella redit,
urn:cts:latinLit:phi0959.phi008:3.11.57	utque sitim nostro possis explere cruore,
urn:cts:latinLit:phi0959.phi008:3.11.58	quantaque vis, avido gaudia corde feras,
urn:cts:latinLit:phi0959.phi008:3.11.59	tot mala sum fugiens tellure, tot aequore passus,
urn:cts:latinLit:phi0959.phi008:3.11.60	te quoque ut auditis posse dolere putem,
urn:cts:latinLit:phi0959.phi008:3.11.61	crede mihi, si sit nobis collatus Ulixes,
urn:cts:latinLit:phi0959.phi008:3.11.62	Neptuni  minor est quam Iovis ira fuit.
urn:cts:latinLit:phi0959.phi008:3.11.63	ergo quicumque es, rescindere crimina noli,
urn:cts:latinLit:phi0959.phi008:3.11.64	deque gravi duras vulnere tolle manus;
urn:cts:latinLit:phi0959.phi008:3.11.65	utque meae famam tenuent oblivia culpae,
urn:cts:latinLit:phi0959.phi008:3.11.66	facta cicatricem ducere nostra sine;
urn:cts:latinLit:phi0959.phi008:3.11.67	humanaeque memor sortis, quae tollit eosdem
urn:cts:latinLit:phi0959.phi008:3.11.68	et premit, incertas ipse verere vices.
urn:cts:latinLit:phi0959.phi008:3.11.69	et quoniam, fieri quod numquam posse putavi,
urn:cts:latinLit:phi0959.phi008:3.11.70	est tibi de rebus maxima cura meis,
urn:cts:latinLit:phi0959.phi008:3.11.71	non est quod timeas . fortuna miserrima nostra est,
urn:cts:latinLit:phi0959.phi008:3.11.72	omne trahit secum Caesaris ira malum.
urn:cts:latinLit:phi0959.phi008:3.11.73	quod magis ut liqueat, neve hoc ego fingere credar,
urn:cts:latinLit:phi0959.phi008:3.11.74	ipse velim poenas experiare meas.

urn:cts:latinLit:phi0959.phi008:3.12.1	Frigora iam Zephyri minuunt, annoque peracto
urn:cts:latinLit:phi0959.phi008:3.12.2	longior antiquis visa Maeotis hiems,
urn:cts:latinLit:phi0959.phi008:3.12.3	inpositamque sibi qui non bene pertulit Hellen,
urn:cts:latinLit:phi0959.phi008:3.12.4	tempora nocturnis aequa diurna facit,
urn:cts:latinLit:phi0959.phi008:3.12.5	iam violam puerique legunt hilaresque puellae,
urn:cts:latinLit:phi0959.phi008:3.12.6	rustica quae nullo nata serente venit;
urn:cts:latinLit:phi0959.phi008:3.12.7	prataque pubescunt variorum flore colorum,
urn:cts:latinLit:phi0959.phi008:3.12.8	indocilique loquax gutture vernat avis;
urn:cts:latinLit:phi0959.phi008:3.12.9	utque malae matris crimen deponat hirundo
urn:cts:latinLit:phi0959.phi008:3.12.10	sub trabibus cunas tectaque parva facit :
urn:cts:latinLit:phi0959.phi008:3.12.11	herbaque, quae latuit Cerealibus obruta sulcis,
urn:cts:latinLit:phi0959.phi008:3.12.12	exit et expandit molle cacumen humo;
urn:cts:latinLit:phi0959.phi008:3.12.13	quoque loco est vitis, de palmite gemma movetur:
urn:cts:latinLit:phi0959.phi008:3.12.14	nam procul a Getico litore vitis abest;
urn:cts:latinLit:phi0959.phi008:3.12.15	quoque loco est arbor, turgescit in arbore ramus:
urn:cts:latinLit:phi0959.phi008:3.12.16	nam procul a Getieis finibus arbor abest,
urn:cts:latinLit:phi0959.phi008:3.12.17	otia nunc istic, iunctisque ex ordine ludis
urn:cts:latinLit:phi0959.phi008:3.12.18	cedunt verbosi garrula bella fori. lusus
urn:cts:latinLit:phi0959.phi008:3.12.19	usus equi nunc est, levibus nunc luditur armis,
urn:cts:latinLit:phi0959.phi008:3.12.20	nunc pila, nunc celeri volvitur orbe trochus;
urn:cts:latinLit:phi0959.phi008:3.12.21	nunc ubi perfusa est oleo labente iuventus,
urn:cts:latinLit:phi0959.phi008:3.12.22	defessos artus Virgine tinguit aqua.
urn:cts:latinLit:phi0959.phi008:3.12.23	scaena viget studiisque favor distantibus ardet,
urn:cts:latinLit:phi0959.phi008:3.12.24	proque tribus resonant terna theatra foris.
urn:cts:latinLit:phi0959.phi008:3.12.25	o quater, o quotiens non est numerare, beatum,
urn:cts:latinLit:phi0959.phi008:3.12.26	non interdicta cui licet urbe frui!
urn:cts:latinLit:phi0959.phi008:3.12.27	at mihi sentitur nix verno sole soluta,
urn:cts:latinLit:phi0959.phi008:3.12.28	quaeque lacu durae non fodiantur aquae .
urn:cts:latinLit:phi0959.phi008:3.12.29	nec mare concrescit glacie, nec, ut ante, per Histrum
urn:cts:latinLit:phi0959.phi008:3.12.30	stridula Sauromates plaustra bubulcus agit.
urn:cts:latinLit:phi0959.phi008:3.12.31	incipient  aliquae tamen huc adnare carinae,
urn:cts:latinLit:phi0959.phi008:3.12.32	hospitaque in Ponti litore puppis erit.
urn:cts:latinLit:phi0959.phi008:3.12.33	sedulus occurram nautae, dictaque salute,
urn:cts:latinLit:phi0959.phi008:3.12.34	quid veniat, quaeram, quisve quibusve locis.
urn:cts:latinLit:phi0959.phi008:3.12.35	ille quidem mirum ni de regione propinqua
urn:cts:latinLit:phi0959.phi008:3.12.36	non nisi vicinas tutus ararit  aquas.
urn:cts:latinLit:phi0959.phi008:3.12.37	rarus ab Italia tantum mare navita transit,
urn:cts:latinLit:phi0959.phi008:3.12.38	litora rarus in haec portubus orba venit,
urn:cts:latinLit:phi0959.phi008:3.12.39	sive tamen Graeca scierit, sive ille Latina
urn:cts:latinLit:phi0959.phi008:3.12.40	voce loqui - certe gratior huius erit;
urn:cts:latinLit:phi0959.phi008:3.12.41	fas quoque ab ore freti longaeque Propontidos undis
urn:cts:latinLit:phi0959.phi008:3.12.42	huc aliquem certo vela dedisse Noto -
urn:cts:latinLit:phi0959.phi008:3.12.43	quisquis is est, memori rumorem voce referre
urn:cts:latinLit:phi0959.phi008:3.12.44	et fieri famae parsque gradusque potest.
urn:cts:latinLit:phi0959.phi008:3.12.45	is, precor, auditos possit narrare triumphos
urn:cts:latinLit:phi0959.phi008:3.12.46	Caesaris et Latio reddita vota Iovi,
urn:cts:latinLit:phi0959.phi008:3.12.47	teque, rebellatrix, tandem, Germania, magni
urn:cts:latinLit:phi0959.phi008:3.12.48	triste caput pedibus supposuisse ducis.
urn:cts:latinLit:phi0959.phi008:3.12.49	haec mihi qui referet, quae non vidisse dolebo,
urn:cts:latinLit:phi0959.phi008:3.12.50	ille meae domui protinus hospes erit.
urn:cts:latinLit:phi0959.phi008:3.12.51	ei mihi, iamne domus Scythico Nasonis in orbe est?
urn:cts:latinLit:phi0959.phi008:3.12.52	iamque suum mihi dat pro Lare poena locum?
urn:cts:latinLit:phi0959.phi008:3.12.53	di facite ut Caesar non hic penetrale domumque,
urn:cts:latinLit:phi0959.phi008:3.12.54	hospitium poenae sed velit esse meae.

urn:cts:latinLit:phi0959.phi008:3.13.1	Ecce supervacuus - quid enim fuit utile gigni? -
urn:cts:latinLit:phi0959.phi008:3.13.2	ad sua Natalis tempora noster adest,
urn:cts:latinLit:phi0959.phi008:3.13.3	dure, quid ad miseros veniebas exulis annos?
urn:cts:latinLit:phi0959.phi008:3.13.4	debueras illis inposuisse modum.
urn:cts:latinLit:phi0959.phi008:3.13.5	si tibi cura mei, vel si pudor ullus inesset,
urn:cts:latinLit:phi0959.phi008:3.13.6	non ultra patriam me sequerere meam,
urn:cts:latinLit:phi0959.phi008:3.13.7	quoque loco primum tibi sum male cognitus infans,
urn:cts:latinLit:phi0959.phi008:3.13.8	illo temptasses ultimus esse mihi,
urn:cts:latinLit:phi0959.phi008:3.13.9	inque relinquendo, quod idem fecere sodales,
urn:cts:latinLit:phi0959.phi008:3.13.10	tu quoque dixisses tristis in urbe vale.
urn:cts:latinLit:phi0959.phi008:3.13.11	quid tibi cum Ponto? num te quoque Caesaris ira
urn:cts:latinLit:phi0959.phi008:3.13.12	extremam gelidi misit in orbis humum?
urn:cts:latinLit:phi0959.phi008:3.13.13	scilicet expectas soliti tibi moris honorem,
urn:cts:latinLit:phi0959.phi008:3.13.14	pendeat ex umeris vestis ut alba meis,
urn:cts:latinLit:phi0959.phi008:3.13.15	fumida cingatur florentibus ara coronis,
urn:cts:latinLit:phi0959.phi008:3.13.16	micaque sollemni turis in igne sonet,
urn:cts:latinLit:phi0959.phi008:3.13.17	libaque dem proprie genitale notantia tempus,
urn:cts:latinLit:phi0959.phi008:3.13.18	concipiamque bonas ore favente preces.
urn:cts:latinLit:phi0959.phi008:3.13.19	non ita sum positus, nec sunt ea tempora nobis,
urn:cts:latinLit:phi0959.phi008:3.13.20	adventu possim laetus ut esse tuo.
urn:cts:latinLit:phi0959.phi008:3.13.21	funeris ara mihi, ferali cincta cupressu,
urn:cts:latinLit:phi0959.phi008:3.13.22	convenit et structis flamma parata rogis.
urn:cts:latinLit:phi0959.phi008:3.13.23	nec dare tura libet nil exorantia divos,
urn:cts:latinLit:phi0959.phi008:3.13.24	in tantis subeunt nec bona verba malis.
urn:cts:latinLit:phi0959.phi008:3.13.25	si tamen est aliquid nobis hac luce petendum,
urn:cts:latinLit:phi0959.phi008:3.13.26	in loca ne redeas amplius ista, precor,
urn:cts:latinLit:phi0959.phi008:3.13.27	dum me terrarum pars paene novissima. Pontus,
urn:cts:latinLit:phi0959.phi008:3.13.28	Euxinus falso nomine dictus, habet.

urn:cts:latinLit:phi0959.phi008:3.14.1	Cultor et antistes doctorum sancte virorum,
urn:cts:latinLit:phi0959.phi008:3.14.2	quid facis, ingenio semper amice meo?
urn:cts:latinLit:phi0959.phi008:3.14.3	ecquid, ut incolumem quondam celebrare solebas,
urn:cts:latinLit:phi0959.phi008:3.14.4	nunc quoque, ne videar totus abesse, caves?
urn:cts:latinLit:phi0959.phi008:3.14.5	 suscipis  exceptis ecquid mea carmina solis
urn:cts:latinLit:phi0959.phi008:3.14.6	Artibus, artifici quae nocuere suo?
urn:cts:latinLit:phi0959.phi008:3.14.7	immo ita fac, quaeso, vatum studiose novorum,
urn:cts:latinLit:phi0959.phi008:3.14.8	quaque potes, retine corpus in urbe meum.
urn:cts:latinLit:phi0959.phi008:3.14.9	est fuga dicta mihi, non est fuga dicta libellis,
urn:cts:latinLit:phi0959.phi008:3.14.10	qui domini poenam non meruere sui.
urn:cts:latinLit:phi0959.phi008:3.14.11	saepe per externas  profugus pater exulat oras,
urn:cts:latinLit:phi0959.phi008:3.14.12	urbe tamen natis exulis esse licet.
urn:cts:latinLit:phi0959.phi008:3.14.13	Palladis exemplo de me sine matre creata
urn:cts:latinLit:phi0959.phi008:3.14.14	carmina sunt; stirps haec progeniesque mea est.
urn:cts:latinLit:phi0959.phi008:3.14.15	hanc tibi commendo, quae quo magis orba parente est,
urn:cts:latinLit:phi0959.phi008:3.14.16	hoc tibi tutori sarcina maior erit.
urn:cts:latinLit:phi0959.phi008:3.14.17	tres mihi sunt nati contagia nostra secuti:
urn:cts:latinLit:phi0959.phi008:3.14.18	cetera fac curae sit tibi turba palam.
urn:cts:latinLit:phi0959.phi008:3.14.19	sunt quoque mutatae, ter quinque volumina, formae,
urn:cts:latinLit:phi0959.phi008:3.14.20	carmina de domini funere rapta sui.
urn:cts:latinLit:phi0959.phi008:3.14.21	illud opus potuit, si non prius ipse perissem,
urn:cts:latinLit:phi0959.phi008:3.14.22	certius a summa nomen habere manu:
urn:cts:latinLit:phi0959.phi008:3.14.23	nunc incorrectum populi pervenit in ora,
urn:cts:latinLit:phi0959.phi008:3.14.24	in populi quicquam si tamen ore mei est.
urn:cts:latinLit:phi0959.phi008:3.14.25	hoc quoque nescio quid nostris appone libellis,
urn:cts:latinLit:phi0959.phi008:3.14.26	diverso missum quod tibi ab orbe venit.
urn:cts:latinLit:phi0959.phi008:3.14.27	quod quicumque leget, si quis leget aestimet ante,
urn:cts:latinLit:phi0959.phi008:3.14.28	compositum quo sit tempore quoque loco.
urn:cts:latinLit:phi0959.phi008:3.14.29	aequus erit scriptis, quorum cognoverit esse
urn:cts:latinLit:phi0959.phi008:3.14.30	exilium tempus barbariamque locum:
urn:cts:latinLit:phi0959.phi008:3.14.31	inque tot adversis carmen mirabitur ullum
urn:cts:latinLit:phi0959.phi008:3.14.32	ducere me tristi sustinuisse manu.
urn:cts:latinLit:phi0959.phi008:3.14.33	ingenium fregere meum mala, cuius et ante
urn:cts:latinLit:phi0959.phi008:3.14.34	fons infecundus parvaque vena fuit.
urn:cts:latinLit:phi0959.phi008:3.14.35	sed quaecumque fuit, nullo exercente refugit,
urn:cts:latinLit:phi0959.phi008:3.14.36	et longo periit arida facta situ.
urn:cts:latinLit:phi0959.phi008:3.14.37	non hic librorum, per quos inviter alarque,
urn:cts:latinLit:phi0959.phi008:3.14.38	copia . pro libris arcus et arma sonant,
urn:cts:latinLit:phi0959.phi008:3.14.39	nullus in hac terra, recitem si carmina, cuius
urn:cts:latinLit:phi0959.phi008:3.14.40	intellecturis auribus utar, adest;
urn:cts:latinLit:phi0959.phi008:3.14.41	non quo secedam locus est. custodia muri
urn:cts:latinLit:phi0959.phi008:3.14.42	summovet infestos clausaque porta Getas.
urn:cts:latinLit:phi0959.phi008:3.14.43	saepe aliquod quaero verbum nomenque locumque,
urn:cts:latinLit:phi0959.phi008:3.14.44	nec quisquam est a quo certior esse queam.
urn:cts:latinLit:phi0959.phi008:3.14.45	dicere saepe aliquid conanti - turpe fateri! -
urn:cts:latinLit:phi0959.phi008:3.14.46	verba mihi desunt dedidicique loqui.
urn:cts:latinLit:phi0959.phi008:3.14.47	Threicio Scythicoque fere  circumsonor ore,
urn:cts:latinLit:phi0959.phi008:3.14.48	et videor Geticis scribere posse modis,
urn:cts:latinLit:phi0959.phi008:3.14.49	crede mihi, timeo ne sint inmixta Latinis
urn:cts:latinLit:phi0959.phi008:3.14.50	inque meis scriptis Pontica verba legas,
urn:cts:latinLit:phi0959.phi008:3.14.51	qualemcumque igitur venia dignare libellum,
urn:cts:latinLit:phi0959.phi008:3.14.52	sortis et excusa condicione meae.

urn:cts:latinLit:phi0959.phi008:4.1.1	Siqua meis fuerint, ut erunt, vitiosa libellis,
urn:cts:latinLit:phi0959.phi008:4.1.2	excusata suo tempore, lector, habe.
urn:cts:latinLit:phi0959.phi008:4.1.3	exul eram, requiesque mihi, non fama petita est,
urn:cts:latinLit:phi0959.phi008:4.1.4	mens intenta suis ne foret usque malis.
urn:cts:latinLit:phi0959.phi008:4.1.5	hoc est cur cantet vinctus quoque compede fossor,
urn:cts:latinLit:phi0959.phi008:4.1.6	indocili numero cum grave mollit opus.
urn:cts:latinLit:phi0959.phi008:4.1.7	cantat et innitens limosae pronus harenae,
urn:cts:latinLit:phi0959.phi008:4.1.8	adverso tardam qui trahit amne ratem;
urn:cts:latinLit:phi0959.phi008:4.1.9	quique refert pariter lentos ad pectora remos,
urn:cts:latinLit:phi0959.phi008:4.1.10	in numerum pulsa brachia pulsat  aqua.
urn:cts:latinLit:phi0959.phi008:4.1.11	fessus ubi incubuit baculo saxove resedit
urn:cts:latinLit:phi0959.phi008:4.1.12	pastor, harundineo carmine mulcet oves.
urn:cts:latinLit:phi0959.phi008:4.1.13	cantantis pariter, pariter data pensa trahentis,
urn:cts:latinLit:phi0959.phi008:4.1.14	fallitur ancillae decipiturque labor.
urn:cts:latinLit:phi0959.phi008:4.1.15	fertur et abducta Lyrneside tristis Achilles
urn:cts:latinLit:phi0959.phi008:4.1.16	Haemonia curas attenuasse lyra.
urn:cts:latinLit:phi0959.phi008:4.1.17	cum traheret silvas Orpheus et dura canendo
urn:cts:latinLit:phi0959.phi008:4.1.18	saxa, bis amissa coniuge maestus erat.
urn:cts:latinLit:phi0959.phi008:4.1.19	me quoque Musa levat Ponti loca iussa petentem.
urn:cts:latinLit:phi0959.phi008:4.1.20	sola comes nostrae perstitit illa fugae;
urn:cts:latinLit:phi0959.phi008:4.1.21	sola nec insidias, Sinti nec  militis ensem,
urn:cts:latinLit:phi0959.phi008:4.1.22	nec mare nec ventos barbariamque timet.
urn:cts:latinLit:phi0959.phi008:4.1.23	scit quoque, cum perii, quis me deceperit error,
urn:cts:latinLit:phi0959.phi008:4.1.24	et culpam in facto, non scelus, esse meo,
urn:cts:latinLit:phi0959.phi008:4.1.25	scilicet hoc ipso nunc aequa, quod obfuit ante,
urn:cts:latinLit:phi0959.phi008:4.1.26	cum mecum iuncti criminis acta rea est.
urn:cts:latinLit:phi0959.phi008:4.1.27	non equidem vellem, quoniam nocitura fuerunt,
urn:cts:latinLit:phi0959.phi008:4.1.28	Pieridum sacris inposuisse manum,
urn:cts:latinLit:phi0959.phi008:4.1.29	sed nunc quid faciam? vis me tenet ipsa sacrorum,
urn:cts:latinLit:phi0959.phi008:4.1.30	et carmen demens carmine laesus amo.
urn:cts:latinLit:phi0959.phi008:4.1.31	sic nova Dulichio lotos gustata palato
urn:cts:latinLit:phi0959.phi008:4.1.32	illo, quo nocuit, grata sapore fuit.
urn:cts:latinLit:phi0959.phi008:4.1.33	sentit amans sua damna fere, tamen haeret in illis,
urn:cts:latinLit:phi0959.phi008:4.1.34	materiam culpae persequiturque suae.
urn:cts:latinLit:phi0959.phi008:4.1.35	nos quoque delectant, quamvis nocuere, libelli,
urn:cts:latinLit:phi0959.phi008:4.1.36	quodque mihi telum vulnera fecit, amo.
urn:cts:latinLit:phi0959.phi008:4.1.37	forsitan hoc studium possit furor esse videri,
urn:cts:latinLit:phi0959.phi008:4.1.38	sed quiddam furor hic utilitatis habet,
urn:cts:latinLit:phi0959.phi008:4.1.39	semper in obtutu mentem vetat esse malorum,
urn:cts:latinLit:phi0959.phi008:4.1.40	 praesentis casus inmemoremque facit,
urn:cts:latinLit:phi0959.phi008:4.1.41	utque suum Bacche non sentit saucia vulnus,
urn:cts:latinLit:phi0959.phi008:4.1.42	dum stupet Idaeis exululata modis,
urn:cts:latinLit:phi0959.phi008:4.1.43	sic ubi mota calent viridi mea pectora thyrso,
urn:cts:latinLit:phi0959.phi008:4.1.44	altior humano spiritus ille malo est.
urn:cts:latinLit:phi0959.phi008:4.1.45	ille nec exilium, Scythici nec litora ponti,
urn:cts:latinLit:phi0959.phi008:4.1.46	ille nec iratos sentit habere deos.
urn:cts:latinLit:phi0959.phi008:4.1.47	utque soporiferae biberem si pocula Lethes,
urn:cts:latinLit:phi0959.phi008:4.1.48	temporis adversi sic mihi sensus abest.
urn:cts:latinLit:phi0959.phi008:4.1.49	iure deas igitur veneror mala nostra levantes,
urn:cts:latinLit:phi0959.phi008:4.1.50	sollicitae  comites ex Helicone fugae,
urn:cts:latinLit:phi0959.phi008:4.1.51	et partim pelago partim vestigia terra
urn:cts:latinLit:phi0959.phi008:4.1.52	vel rate dignatas vel pede nostra sequi,
urn:cts:latinLit:phi0959.phi008:4.1.53	sint, precor, haec saltem faciles mihi! namque deorum
urn:cts:latinLit:phi0959.phi008:4.1.54	cetera cum magno Caesare turba facit,
urn:cts:latinLit:phi0959.phi008:4.1.55	meque tot adversis cumulant, quot litus harenas,
urn:cts:latinLit:phi0959.phi008:4.1.56	quotque fretum pisces, ovaque piscis habet,
urn:cts:latinLit:phi0959.phi008:4.1.57	vere prius flores, aestu numerabis aristas,
urn:cts:latinLit:phi0959.phi008:4.1.58	poma per autumnum frigoribusque nives,
urn:cts:latinLit:phi0959.phi008:4.1.59	quam mala, quae toto patior iactatus in orbe,
urn:cts:latinLit:phi0959.phi008:4.1.60	dum miser Euxini litora laeva  peto.
urn:cts:latinLit:phi0959.phi008:4.1.61	nec tamen, ut veni, levior fortuna malorum est :
urn:cts:latinLit:phi0959.phi008:4.1.62	huc quoque sunt nostras fata secuta vias.
urn:cts:latinLit:phi0959.phi008:4.1.63	hic quoque cognosco natalis stamina nostri,
urn:cts:latinLit:phi0959.phi008:4.1.64	stamina de nigro vellere facta mihi.
urn:cts:latinLit:phi0959.phi008:4.1.65	utque neque insidias capitisque pericula narrem,
urn:cts:latinLit:phi0959.phi008:4.1.66	vera quidem, veri  sed graviora fide,
urn:cts:latinLit:phi0959.phi008:4.1.67	vivere quam miserum est inter Bessosque Getasque
urn:cts:latinLit:phi0959.phi008:4.1.68	illum, qui populi semper in ore ruit .
urn:cts:latinLit:phi0959.phi008:4.1.69	quam miserum est, porta vitam muroque tueri,
urn:cts:latinLit:phi0959.phi008:4.1.70	vixque sui tutum viribus esse loci!
urn:cts:latinLit:phi0959.phi008:4.1.71	aspera militiae iuvenis certamina fugi,
urn:cts:latinLit:phi0959.phi008:4.1.72	nec nisi lusura movimus arma manu;
urn:cts:latinLit:phi0959.phi008:4.1.73	nunc senior gladioque latus scutoque sinistram,
urn:cts:latinLit:phi0959.phi008:4.1.74	canitiem galeae subicioque meam.
urn:cts:latinLit:phi0959.phi008:4.1.75	nam dedit e specula custos ubi signa tumultus,
urn:cts:latinLit:phi0959.phi008:4.1.76	induimus trepida protinus arma manu.
urn:cts:latinLit:phi0959.phi008:4.1.77	hostis, habens arcus imbutaque tela venenis,
urn:cts:latinLit:phi0959.phi008:4.1.78	saevus anhelanti moenia lustrat equo,
urn:cts:latinLit:phi0959.phi008:4.1.79	utque rapax pecudem, quae se non texit ovili,
urn:cts:latinLit:phi0959.phi008:4.1.80	per sata, per silvas fertque trahitque lupus,
urn:cts:latinLit:phi0959.phi008:4.1.81	sic, siquem nondum portarum saepe  receptum
urn:cts:latinLit:phi0959.phi008:4.1.82	barbarus in campis repperit hostis, habet:
urn:cts:latinLit:phi0959.phi008:4.1.83	aut sequitur captus coniectaque vincula collo
urn:cts:latinLit:phi0959.phi008:4.1.84	accipit, aut telo virus habente perit.
urn:cts:latinLit:phi0959.phi008:4.1.85	hic ego sollicitae lateo novus incola sedis .
urn:cts:latinLit:phi0959.phi008:4.1.86	heu nimium fati tempora longa  mei!
urn:cts:latinLit:phi0959.phi008:4.1.87	et tamen ad numeros antiquaque sacra reverti
urn:cts:latinLit:phi0959.phi008:4.1.88	sustinet in tantis hospita Musa malis,
urn:cts:latinLit:phi0959.phi008:4.1.89	sed neque cui recitem quisquam est mea carmina, nec qui
urn:cts:latinLit:phi0959.phi008:4.1.90	auribus accipiat verba Latina suis.
urn:cts:latinLit:phi0959.phi008:4.1.91	ipse mihi - quid enim faciam? - scriboque legoque,
urn:cts:latinLit:phi0959.phi008:4.1.92	tutaque iudicio littera nostra suo est.
urn:cts:latinLit:phi0959.phi008:4.1.93	saepe tamen dixi cui nunc haec cura laborat?
urn:cts:latinLit:phi0959.phi008:4.1.94	an mea Sauromatae scripta Getaeque legent?
urn:cts:latinLit:phi0959.phi008:4.1.95	saepe etiam lacrimae me sunt scribente profusae,
urn:cts:latinLit:phi0959.phi008:4.1.96	umidaque est fletu littera facta meo,
urn:cts:latinLit:phi0959.phi008:4.1.97	corque vetusta meum, tamquam nova, vulnera novit,
urn:cts:latinLit:phi0959.phi008:4.1.98	inque sinum maestae labitur imber aquae,
urn:cts:latinLit:phi0959.phi008:4.1.99	cum vice mutata, qui sim fuerimque, recordor,
urn:cts:latinLit:phi0959.phi008:4.1.100	et, tulerit quo me casus et unde, subit,
urn:cts:latinLit:phi0959.phi008:4.1.101	saepe manus demens, studiis irata sibique,
urn:cts:latinLit:phi0959.phi008:4.1.102	misit in arsuros carmina nostra focos,
urn:cts:latinLit:phi0959.phi008:4.1.103	atque ita  de multis quoniam non multa supersunt,
urn:cts:latinLit:phi0959.phi008:4.1.104	cum venia facito, quisquis es, ista legas.
urn:cts:latinLit:phi0959.phi008:4.1.105	tu quoque non melius, quam sunt mea tempora, carmen,
urn:cts:latinLit:phi0959.phi008:4.1.106	interdicta mihi, consule. Roma, boni.

urn:cts:latinLit:phi0959.phi008:4.2.1	Iam fera Caesaribus Germania, totus ut orbis,
urn:cts:latinLit:phi0959.phi008:4.2.2	victa potest flexo succubuisse genu,
urn:cts:latinLit:phi0959.phi008:4.2.3	altaque velentur fortasse Palatia sertis,
urn:cts:latinLit:phi0959.phi008:4.2.4	turaque in igne sonent inficiantque diem,
urn:cts:latinLit:phi0959.phi008:4.2.5	candidaque adducta collum percussa securi
urn:cts:latinLit:phi0959.phi008:4.2.6	victima purpureo sanguine pulset humum,
urn:cts:latinLit:phi0959.phi008:4.2.7	donaque amicorum templis promissa deorum
urn:cts:latinLit:phi0959.phi008:4.2.8	reddere victores Caesar uterque parent,
urn:cts:latinLit:phi0959.phi008:4.2.9	et qui Caesareo iuvenes sub nomine crescunt,
urn:cts:latinLit:phi0959.phi008:4.2.10	perpetuo terras ut domus illa regat,
urn:cts:latinLit:phi0959.phi008:4.2.11	cumque bonis nuribus pro sospite Livia nato
urn:cts:latinLit:phi0959.phi008:4.2.12	munera det meritis, saepe datura, deis,
urn:cts:latinLit:phi0959.phi008:4.2.13	et pariter matres et quae sine crimine castos
urn:cts:latinLit:phi0959.phi008:4.2.14	perpetua servant virginitate focos;
urn:cts:latinLit:phi0959.phi008:4.2.15	plebs pia cumque pia laetetur plebe senatus,
urn:cts:latinLit:phi0959.phi008:4.2.16	parvaque cuius eram pars ego nuper eques.
urn:cts:latinLit:phi0959.phi008:4.2.17	nos procul expulsos communia gaudia fallunt,
urn:cts:latinLit:phi0959.phi008:4.2.18	famaque tam longe non nisi parva venit,
urn:cts:latinLit:phi0959.phi008:4.2.19	ergo omnis populus poterit spectare triumphos,
urn:cts:latinLit:phi0959.phi008:4.2.20	cumque ducum titulis oppida capta leget,
urn:cts:latinLit:phi0959.phi008:4.2.21	vinclaque captiva reges cervice gerentes
urn:cts:latinLit:phi0959.phi008:4.2.22	ante coronatos ire videbit equos,
urn:cts:latinLit:phi0959.phi008:4.2.23	et cernet vultus aliis pro tempore versos,
urn:cts:latinLit:phi0959.phi008:4.2.24	terribiles aliis inmemoresque sui,
urn:cts:latinLit:phi0959.phi008:4.2.25	quorum pars causas et res et nomina quaeret,
urn:cts:latinLit:phi0959.phi008:4.2.26	pars referet, quamvis noverit illa parum.
urn:cts:latinLit:phi0959.phi008:4.2.27	"hic, qui Sidonio fulget sublimis in ostro,
urn:cts:latinLit:phi0959.phi008:4.2.28	dux fuerat belli, proximus ille duci.
urn:cts:latinLit:phi0959.phi008:4.2.29	hic, qui nunc in humo lumen miserabile fixit,
urn:cts:latinLit:phi0959.phi008:4.2.30	non isto vultu, cum tulit arma, fuit.
urn:cts:latinLit:phi0959.phi008:4.2.31	ille ferox et adhuc oculis hostilibus ardens
urn:cts:latinLit:phi0959.phi008:4.2.32	hortator pugnae consiliumque fuit.
urn:cts:latinLit:phi0959.phi008:4.2.33	perfidus hic nostros inclusit fraude locorum,
urn:cts:latinLit:phi0959.phi008:4.2.34	squalida promissis qui tegit ora comis.
urn:cts:latinLit:phi0959.phi008:4.2.35	illo, qui sequitur, dicunt mactata ministro
urn:cts:latinLit:phi0959.phi008:4.2.36	saepe recusanti corpora capta deo.
urn:cts:latinLit:phi0959.phi008:4.2.37	hic lacus, hi montes, haec tot castella, tot amnes
urn:cts:latinLit:phi0959.phi008:4.2.38	plena ferae caedis, plena cruoris erant.
urn:cts:latinLit:phi0959.phi008:4.2.39	Drusus in his meruit quondam cognomina terris,
urn:cts:latinLit:phi0959.phi008:4.2.40	quae bona progenies, digna parente, fuit.
urn:cts:latinLit:phi0959.phi008:4.2.41	cornibus hic fractis viridi male tectus ab ulva
urn:cts:latinLit:phi0959.phi008:4.2.42	decolor ipse suo sanguine Rhenus erat.
urn:cts:latinLit:phi0959.phi008:4.2.43	crinibus en etiam fertur Germania passis,
urn:cts:latinLit:phi0959.phi008:4.2.44	et ducis invicti sub pede maesta sedet,
urn:cts:latinLit:phi0959.phi008:4.2.45	collaque Romanae praebens animosa securi
urn:cts:latinLit:phi0959.phi008:4.2.46	vincula fert illa, qua tulit arma, manu."
urn:cts:latinLit:phi0959.phi008:4.2.47	hos super in curru, Caesar, victore veheris
urn:cts:latinLit:phi0959.phi008:4.2.48	purpureus populi rite per ora tui,
urn:cts:latinLit:phi0959.phi008:4.2.49	quaque ibis, manibus circumplaudere tuorum,
urn:cts:latinLit:phi0959.phi008:4.2.50	undique iactato flore tegente vias.
urn:cts:latinLit:phi0959.phi008:4.2.51	tempora Phoebea lauro cingetur " io " que
urn:cts:latinLit:phi0959.phi008:4.2.52	miles " io " magna voce " triumphe " canet,
urn:cts:latinLit:phi0959.phi008:4.2.53	ipse sono plausuque simul fremituque canente
urn:cts:latinLit:phi0959.phi008:4.2.54	quadriiugos cernes saepe resistere equos.
urn:cts:latinLit:phi0959.phi008:4.2.55	inde pet es arcem et delubra faventia votis,
urn:cts:latinLit:phi0959.phi008:4.2.56	et dabitur merito laurea vota Iovi.
urn:cts:latinLit:phi0959.phi008:4.2.57	haec ego summotus qua possum mente videbo :
urn:cts:latinLit:phi0959.phi008:4.2.58	erepti nobis ius habet illa loci :
urn:cts:latinLit:phi0959.phi008:4.2.59	illa per inmensas spatiatur libera terras,
urn:cts:latinLit:phi0959.phi008:4.2.60	in caelum celeri pervenit illa via ,
urn:cts:latinLit:phi0959.phi008:4.2.61	illa meos oculos mediam deducit in urbem,
urn:cts:latinLit:phi0959.phi008:4.2.62	immunes tanti nec sinit esse boni;
urn:cts:latinLit:phi0959.phi008:4.2.63	invenitque animus, qua currus spectet eburnos;
urn:cts:latinLit:phi0959.phi008:4.2.64	sic certe in patria per breve tempus ero,
urn:cts:latinLit:phi0959.phi008:4.2.65	vera tamen capiet populus spectacula felix,
urn:cts:latinLit:phi0959.phi008:4.2.66	laetaque erit praesens cum duce turba suo.
urn:cts:latinLit:phi0959.phi008:4.2.67	at mihi fingendo tantum longeque remotis
urn:cts:latinLit:phi0959.phi008:4.2.68	auribus hic fructus percipiendus erit,
urn:cts:latinLit:phi0959.phi008:4.2.69	atque procul Latio diversum missus in orbem
urn:cts:latinLit:phi0959.phi008:4.2.70	qui narret cupido, vix erit, ista mihi.
urn:cts:latinLit:phi0959.phi008:4.2.71	is quoque iam serum referet veteremque triumphum:
urn:cts:latinLit:phi0959.phi008:4.2.72	quo tamen audiero tempore, laetus ero.
urn:cts:latinLit:phi0959.phi008:4.2.73	illa dies veniet, mea qua lugubria ponam,
urn:cts:latinLit:phi0959.phi008:4.2.74	causaque privata publica maior erit.

urn:cts:latinLit:phi0959.phi008:4.3.1	Magna minorque ferae, quarum regis altera Graias,
urn:cts:latinLit:phi0959.phi008:4.3.2	altera Sidonias, utraque sicca, rates,
urn:cts:latinLit:phi0959.phi008:4.3.3	omnia cum summo positae videatis in axe,
urn:cts:latinLit:phi0959.phi008:4.3.4	et maris occiduas non subeatis aquas,
urn:cts:latinLit:phi0959.phi008:4.3.5	aetheriamque suis cingens amplexibus arcem
urn:cts:latinLit:phi0959.phi008:4.3.6	vester ab intacta circulus extet humo,
urn:cts:latinLit:phi0959.phi008:4.3.7	aspicite illa, precor, quae non bene moenia quondam
urn:cts:latinLit:phi0959.phi008:4.3.8	dicitur Iliades transiluisse Remus,
urn:cts:latinLit:phi0959.phi008:4.3.9	inque meam nitidos dominam convertite vultus,
urn:cts:latinLit:phi0959.phi008:4.3.10	sitque memor nostri necne, referte mihi.
urn:cts:latinLit:phi0959.phi008:4.3.11	ei mihi, cur timeam? quae sunt manifesta, requiro.
urn:cts:latinLit:phi0959.phi008:4.3.12	cur iacet  ambiguo spes mea mixta metu?
urn:cts:latinLit:phi0959.phi008:4.3.13	crede, quod est et vis, ac desine tuta vereri,
urn:cts:latinLit:phi0959.phi008:4.3.14	deque fide certa sit tibi certa fides,
urn:cts:latinLit:phi0959.phi008:4.3.15	quodque polo fixae nequeunt tibi dicere flammae,
urn:cts:latinLit:phi0959.phi008:4.3.16	non mentitura tu tibi voce refer,
urn:cts:latinLit:phi0959.phi008:4.3.17	esse tui memorem, de qua tibi maxima cura est,
urn:cts:latinLit:phi0959.phi008:4.3.18	quodque potest, secum nomen habere tuum
urn:cts:latinLit:phi0959.phi008:4.3.19	vultibus illa tuis tamquam praesentis inhaeret,
urn:cts:latinLit:phi0959.phi008:4.3.20	teque remota procul, si modo vivit, amat.
urn:cts:latinLit:phi0959.phi008:4.3.21	ecquid, ubi incubuit iusto mens aegra dolori,
urn:cts:latinLit:phi0959.phi008:4.3.22	lenis ab admonito pectore somnus abit?
urn:cts:latinLit:phi0959.phi008:4.3.23	tunc subeunt curae, dum te lectusque locusque
urn:cts:latinLit:phi0959.phi008:4.3.24	tangit et oblitam non sinit esse mei,
urn:cts:latinLit:phi0959.phi008:4.3.25	et veniunt aestus, et nox inmensa videtur,
urn:cts:latinLit:phi0959.phi008:4.3.26	fessaque iactati corporis ossa dolent?
urn:cts:latinLit:phi0959.phi008:4.3.27	non equidem dubito, quin haec et cetera fiant,
urn:cts:latinLit:phi0959.phi008:4.3.28	detque tuus maesti signa doloris amor,
urn:cts:latinLit:phi0959.phi008:4.3.29	nec cruciere minus, quam cum Thebana cruentum
urn:cts:latinLit:phi0959.phi008:4.3.30	Hectora Thessalico vidit ab axe rapi.
urn:cts:latinLit:phi0959.phi008:4.3.31	quid tamen ipse precer dubito, nec dicere possum,
urn:cts:latinLit:phi0959.phi008:4.3.32	affectum quem te mentis habere velim.
urn:cts:latinLit:phi0959.phi008:4.3.33	tristis es? indignor quod sim tibi causa doloris ;
urn:cts:latinLit:phi0959.phi008:4.3.34	non es? at  amisso coniuge digna fores.
urn:cts:latinLit:phi0959.phi008:4.3.35	tu vero tua damna dole, mitissima coniunx,
urn:cts:latinLit:phi0959.phi008:4.3.36	tempus et a nostris exige triste malis,
urn:cts:latinLit:phi0959.phi008:4.3.37	Aeque meos casus: est quaedam flere voluptas;
urn:cts:latinLit:phi0959.phi008:4.3.38	expletur lacrimis egeriturque dolor,
urn:cts:latinLit:phi0959.phi008:4.3.39	atque utinam lugenda tibi non vita, sed esset
urn:cts:latinLit:phi0959.phi008:4.3.40	mors mea, morte fores sola relicta mea!
urn:cts:latinLit:phi0959.phi008:4.3.41	spiritus hic per te patrias exisset in auras,
urn:cts:latinLit:phi0959.phi008:4.3.42	sparsissent lacrimae pectora nostra piae,
urn:cts:latinLit:phi0959.phi008:4.3.43	supremoque die notum spectantia caelum
urn:cts:latinLit:phi0959.phi008:4.3.44	texissent digiti lumina nostra tui,
urn:cts:latinLit:phi0959.phi008:4.3.45	et cinis in tumulo positus iacuisset avito,
urn:cts:latinLit:phi0959.phi008:4.3.46	tactaque nascenti corpus haberet humus;
urn:cts:latinLit:phi0959.phi008:4.3.47	denique, ut et vixi, sine crimine mortuus essem.
urn:cts:latinLit:phi0959.phi008:4.3.48	nunc mea supplicio vita pudenda suo est.
urn:cts:latinLit:phi0959.phi008:4.3.49	me miserum, si tu, cum dicens exulis uxor,
urn:cts:latinLit:phi0959.phi008:4.3.50	avertis vultus et subit ora rubor!
urn:cts:latinLit:phi0959.phi008:4.3.51	me miserum, si turpe putas mihi nupta videri!
urn:cts:latinLit:phi0959.phi008:4.3.52	me miserum, si te iam pudet esse meam!
urn:cts:latinLit:phi0959.phi008:4.3.53	tempus ubi est illud, quo te iactare solebas
urn:cts:latinLit:phi0959.phi008:4.3.54	coniuge, nec nomen dissimulare viri?
urn:cts:latinLit:phi0959.phi008:4.3.55	tempus ubi est, quo te  - nisi non vis illa referri -
urn:cts:latinLit:phi0959.phi008:4.3.56	et dici, memini, iuvit et esse meam?
urn:cts:latinLit:phi0959.phi008:4.3.57	utque proba dignum est, omni tibi dote placebam:
urn:cts:latinLit:phi0959.phi008:4.3.58	addebat veris multa faventis amor.
urn:cts:latinLit:phi0959.phi008:4.3.59	nec, quem praeferres - ita res tibi magna videbar -
urn:cts:latinLit:phi0959.phi008:4.3.60	quemque tuum malles esse, vir alter erat.
urn:cts:latinLit:phi0959.phi008:4.3.61	nunc quoque ne pudeat, quod sis mihi nupta; tuusque
urn:cts:latinLit:phi0959.phi008:4.3.62	non debet dolor hinc, debet abesse pudor,
urn:cts:latinLit:phi0959.phi008:4.3.63	cum cecidit Capaneus subito temerarius ictu,
urn:cts:latinLit:phi0959.phi008:4.3.64	num legis Euadnen erubuisse viro?
urn:cts:latinLit:phi0959.phi008:4.3.65	nec quia rex mundi compescuit ignibus ignes,
urn:cts:latinLit:phi0959.phi008:4.3.66	ipse suis Phathon infitiandus erat.
urn:cts:latinLit:phi0959.phi008:4.3.67	nec Semele Cadmo facta est aliena parenti,
urn:cts:latinLit:phi0959.phi008:4.3.68	quod precibus periit ambitiosa suis.
urn:cts:latinLit:phi0959.phi008:4.3.69	nec tibi, quod saevis ego sum Iovis ignibus ictus,
urn:cts:latinLit:phi0959.phi008:4.3.70	purpureus molli fiat in ore pudor.
urn:cts:latinLit:phi0959.phi008:4.3.71	sed magis in curam nostri consurge tuendi,
urn:cts:latinLit:phi0959.phi008:4.3.72	exemplumque mihi coniugis esto bonae,
urn:cts:latinLit:phi0959.phi008:4.3.73	materiamque tuis tristem virtutibus imple:
urn:cts:latinLit:phi0959.phi008:4.3.74	ardua per praeceps gloria vadit iter.
urn:cts:latinLit:phi0959.phi008:4.3.75	Hectora quis nosset, si felix Troia fuisset?
urn:cts:latinLit:phi0959.phi008:4.3.76	publica virtutis per mala facta via est.
urn:cts:latinLit:phi0959.phi008:4.3.77	ars tua, Tiphy, iacet, si non sit in aequore fluctus:
urn:cts:latinLit:phi0959.phi008:4.3.78	si valeant homines, ars tua, Phoebe, iacet.
urn:cts:latinLit:phi0959.phi008:4.3.79	quae latet inque bonis cessat non cognita rebus,
urn:cts:latinLit:phi0959.phi008:4.3.80	apparet virtus arguiturque malis.
urn:cts:latinLit:phi0959.phi008:4.3.81	dat tibi nostra locum tituli fortuna, caputque
urn:cts:latinLit:phi0959.phi008:4.3.82	conspicuum pietas qua tua tollat, habet.
urn:cts:latinLit:phi0959.phi008:4.3.83	utere temporibus, quorum nunc munere facta est
urn:cts:latinLit:phi0959.phi008:4.3.84	et patet in laudes area lata tuas.

urn:cts:latinLit:phi0959.phi008:4.4.1	O qui, nominibus cum sis generosus avorum,
urn:cts:latinLit:phi0959.phi008:4.4.2	exsuperas morum nobilitate genus,
urn:cts:latinLit:phi0959.phi008:4.4.3	cuius inest animo patrii candoris imago,
urn:cts:latinLit:phi0959.phi008:4.4.4	non careat nervis  candor ut iste suis,
urn:cts:latinLit:phi0959.phi008:4.4.5	cuius in ingenio est patriae facundia linguae,
urn:cts:latinLit:phi0959.phi008:4.4.6	qua prior in Latio non fuit ulla foro -
urn:cts:latinLit:phi0959.phi008:4.4.7	quod minime volui, positis pro nomine signis
urn:cts:latinLit:phi0959.phi008:4.4.8	dictus es: ignoscas laudibus ipse tuis.
urn:cts:latinLit:phi0959.phi008:4.4.9	nil ego peccavi; tua te bona cognita produnt
urn:cts:latinLit:phi0959.phi008:4.4.10	si, quod es, appares, culpa soluta mea est.
urn:cts:latinLit:phi0959.phi008:4.4.11	nec tamen officium nostro tibi carmine factum
urn:cts:latinLit:phi0959.phi008:4.4.12	principe tam iusto posse nocere puto.
urn:cts:latinLit:phi0959.phi008:4.4.13	ipse pater patriae - quid enim est civilius illo?-
urn:cts:latinLit:phi0959.phi008:4.4.14	sustinet in nostro carmine saepe legi,
urn:cts:latinLit:phi0959.phi008:4.4.15	nec prohibere potest, quia res est publica Caesar,
urn:cts:latinLit:phi0959.phi008:4.4.16	et de communi pars quoque nostra bono est.
urn:cts:latinLit:phi0959.phi008:4.4.17	Iuppiter ingeniis praebet sua numina vatum,
urn:cts:latinLit:phi0959.phi008:4.4.18	seque celebrari quolibet ore sinit,
urn:cts:latinLit:phi0959.phi008:4.4.19	causa tua exemplo superorum tuta duorum est,
urn:cts:latinLit:phi0959.phi008:4.4.20	quorum hic aspicitur, creditur ille deus.
urn:cts:latinLit:phi0959.phi008:4.4.21	ut non debuerim, tamen hoc ego crimen habebo :
urn:cts:latinLit:phi0959.phi008:4.4.22	non fuit arbitri! littera nostra tui.
urn:cts:latinLit:phi0959.phi008:4.4.23	nec nova, quod tecum loquor, est iniuria nostra,
urn:cts:latinLit:phi0959.phi008:4.4.24	incolumis cum quo saepe locutus era.
urn:cts:latinLit:phi0959.phi008:4.4.25	quo vereare minus ne sim tibi crimen amicus,
urn:cts:latinLit:phi0959.phi008:4.4.26	invidiam, siqua est, auctor habere potest,
urn:cts:latinLit:phi0959.phi008:4.4.27	nam tuus est primis cultus mihi semper ab annis -
urn:cts:latinLit:phi0959.phi008:4.4.28	hoc certe noli dissimulare - pater,
urn:cts:latinLit:phi0959.phi008:4.4.29	ingeniumque meum (potes hoc meminisse) probabat
urn:cts:latinLit:phi0959.phi008:4.4.30	plus etiam quam me iudice dignus eram;
urn:cts:latinLit:phi0959.phi008:4.4.31	deque meis illo referebat versibus ore,
urn:cts:latinLit:phi0959.phi008:4.4.32	in quo pars magnae nobilitatis erat.
urn:cts:latinLit:phi0959.phi008:4.4.33	non igitur tibi nunc, quod me domus ista recepit,
urn:cts:latinLit:phi0959.phi008:4.4.34	sed prius auctori sunt data verba tuo.
urn:cts:latinLit:phi0959.phi008:4.4.35	nec  data sunt, mihi crede, tamen: sed in omnibus actis
urn:cts:latinLit:phi0959.phi008:4.4.36	ultima si demas, vita tuenda mea est.
urn:cts:latinLit:phi0959.phi008:4.4.37	hanc quoque, qua perii, culpam scelus esse negabis,
urn:cts:latinLit:phi0959.phi008:4.4.38	si tanti senes sit tibi nota mali.
urn:cts:latinLit:phi0959.phi008:4.4.39	aut timor aut error nobis, prius obfuit error.
urn:cts:latinLit:phi0959.phi008:4.4.40	 a!  sine me fati non meminisse mei;
urn:cts:latinLit:phi0959.phi008:4.4.41	neve retractando nondum coeuntia rumpam
urn:cts:latinLit:phi0959.phi008:4.4.42	vulnera: vix illis proderit ipsa quies,
urn:cts:latinLit:phi0959.phi008:4.4.43	ergo ut iure damus poenas, sic afuit omne
urn:cts:latinLit:phi0959.phi008:4.4.44	peccato facinus consiliumque meo;
urn:cts:latinLit:phi0959.phi008:4.4.45	idque deus sentit; pro quo nec lumen ademptum,
urn:cts:latinLit:phi0959.phi008:4.4.46	nec mihi detractas possidet alter opes.
urn:cts:latinLit:phi0959.phi008:4.4.47	forsitan hanc ipsam, vivam modo, finiet olim,
urn:cts:latinLit:phi0959.phi008:4.4.48	tempore cum fuerit lenior ira, fugam.
urn:cts:latinLit:phi0959.phi008:4.4.49	nunc precor hinc alio iubeat discedere, si non
urn:cts:latinLit:phi0959.phi008:4.4.50	nostra verecundo vota pudore carent,
urn:cts:latinLit:phi0959.phi008:4.4.51	mitius exilium pauloque propinquius opto,
urn:cts:latinLit:phi0959.phi008:4.4.52	quique sit a saevo longius hoste locus;
urn:cts:latinLit:phi0959.phi008:4.4.53	quantaque in Augusto clementia, si quis ab illo
urn:cts:latinLit:phi0959.phi008:4.4.54	hoc peteret pro me, forsitan ille daret.
urn:cts:latinLit:phi0959.phi008:4.4.55	frigida me cohibent Euxini litora Ponti :
urn:cts:latinLit:phi0959.phi008:4.4.56	dictus ab antiquis Axenus ille fuit.
urn:cts:latinLit:phi0959.phi008:4.4.57	nam neque iactantur moderatis aequora ventis,
urn:cts:latinLit:phi0959.phi008:4.4.58	nec placidos portus hospita navis adit.
urn:cts:latinLit:phi0959.phi008:4.4.59	sunt circa gentes, quae praedam sanguine quaerunt;
urn:cts:latinLit:phi0959.phi008:4.4.60	nec minus infida terra timetur aqua.
urn:cts:latinLit:phi0959.phi008:4.4.61	illi, quos audis hominum gaudere cruore,
urn:cts:latinLit:phi0959.phi008:4.4.62	paene sub eiusdem sideris axe iacent,
urn:cts:latinLit:phi0959.phi008:4.4.63	nec procul a nobis locus est, ubi Taurica dira
urn:cts:latinLit:phi0959.phi008:4.4.64	caede pharetratae spargitur ara deae.
urn:cts:latinLit:phi0959.phi008:4.4.65	haec prius, ut memorant, non invidiosa nefandis
urn:cts:latinLit:phi0959.phi008:4.4.66	nec cupienda bonis regna Thoantis erant.
urn:cts:latinLit:phi0959.phi008:4.4.67	hic pro supposita virgo Pelopea cerva
urn:cts:latinLit:phi0959.phi008:4.4.68	sacra deae coluit qualiacumque suae.
urn:cts:latinLit:phi0959.phi008:4.4.69	quo postquam, dubium pius an sceleratus, Orestes
urn:cts:latinLit:phi0959.phi008:4.4.70	exactus Furiis venerat ipse suis,
urn:cts:latinLit:phi0959.phi008:4.4.71	et comes exemplum veri Phoceus amoris,
urn:cts:latinLit:phi0959.phi008:4.4.72	qui duo corporibus mentibus unus erant,
urn:cts:latinLit:phi0959.phi008:4.4.73	protinus evincti  tristem ducuntur ad aram,
urn:cts:latinLit:phi0959.phi008:4.4.74	quae stabat geminas ante cruenta fores.
urn:cts:latinLit:phi0959.phi008:4.4.75	nec tamen hunc sua mors, nec mors sua terruit illum
urn:cts:latinLit:phi0959.phi008:4.4.76	alter ob alterius funera maestus erat.
urn:cts:latinLit:phi0959.phi008:4.4.77	et iam constiterat stricto mucrone sacerdos,
urn:cts:latinLit:phi0959.phi008:4.4.78	cinxerat et Graias barbara vitta comas,
urn:cts:latinLit:phi0959.phi008:4.4.79	cum vice sermonis fratrem cognovit, et illi
urn:cts:latinLit:phi0959.phi008:4.4.80	pro nece complexus Iphigenia dedit,
urn:cts:latinLit:phi0959.phi008:4.4.81	laeta deae signum crudelia sacra perosae
urn:cts:latinLit:phi0959.phi008:4.4.82	transtulit ex illis in meliora locis,
urn:cts:latinLit:phi0959.phi008:4.4.83	haec igitur regio, magni paene ultima mundi,
urn:cts:latinLit:phi0959.phi008:4.4.84	quam fugere homines dique, propinqua mihi est:
urn:cts:latinLit:phi0959.phi008:4.4.85	aque  mea terra  prope sunt funebria sacra,
urn:cts:latinLit:phi0959.phi008:4.4.86	si modo Nasoni barbara terra sua est.
urn:cts:latinLit:phi0959.phi008:4.4.87	o utinam venti, quibus est ablatus Orestes,
urn:cts:latinLit:phi0959.phi008:4.4.88	placato referant et mea vela deo!

urn:cts:latinLit:phi0959.phi008:4.5.1	O mihi dilectos inter pars prima sodales,
urn:cts:latinLit:phi0959.phi008:4.5.2	unica fortunis ara reperta meis
urn:cts:latinLit:phi0959.phi008:4.5.3	cuius ab adloquiis anima haec moribunda revixit,
urn:cts:latinLit:phi0959.phi008:4.5.4	ut vigil infusa Pallade flamma solet;
urn:cts:latinLit:phi0959.phi008:4.5.5	qui veritus non es portus aperire fideles
urn:cts:latinLit:phi0959.phi008:4.5.6	fulmine percussae confugiumque rati;
urn:cts:latinLit:phi0959.phi008:4.5.7	cuius eram censu non me sensurus egentem,
urn:cts:latinLit:phi0959.phi008:4.5.8	si Caesar patrias eripuisset opes.
urn:cts:latinLit:phi0959.phi008:4.5.9	temporis oblitum dum me rapit impetus huius,
urn:cts:latinLit:phi0959.phi008:4.5.10	excidit heu nomen quam mihi paene
urn:cts:latinLit:phi0959.phi008:4.5.11	tuum! tu tamen agnoscis tactusque cupidine laudis,
urn:cts:latinLit:phi0959.phi008:4.5.12	ille ego sum cuperes dicere posse palam,
urn:cts:latinLit:phi0959.phi008:4.5.13	certe ego, si sineres, titulum tibi reddere vellem,
urn:cts:latinLit:phi0959.phi008:4.5.14	et raram famae conciliare fidem.
urn:cts:latinLit:phi0959.phi008:4.5.15	ne noceam grato vereor tibi carmine, neve
urn:cts:latinLit:phi0959.phi008:4.5.16	intempestivus nominis obstet honor,
urn:cts:latinLit:phi0959.phi008:4.5.17	quod licet (et  tutum est) intra tua pectora gaude
urn:cts:latinLit:phi0959.phi008:4.5.18	meque tui memorem teque fuisse pium,
urn:cts:latinLit:phi0959.phi008:4.5.19	utque facis, remis ad opem luctare ferendam,
urn:cts:latinLit:phi0959.phi008:4.5.20	dum veniat placido mollior aura deo;
urn:cts:latinLit:phi0959.phi008:4.5.21	et tutare caput nulli servabile, si non
urn:cts:latinLit:phi0959.phi008:4.5.22	qui mersit Stygia sublevet illud aqua;
urn:cts:latinLit:phi0959.phi008:4.5.23	teque, quod est rarum, praesta constanter ad omne
urn:cts:latinLit:phi0959.phi008:4.5.24	indeclinatae munus amicitiae.
urn:cts:latinLit:phi0959.phi008:4.5.25	sic tua processus habeat fortuna perennes,
urn:cts:latinLit:phi0959.phi008:4.5.26	sic ope non egeas ipse iuvesque tuos,
urn:cts:latinLit:phi0959.phi008:4.5.27	sic aequet tua nupta virum bonitate perenni,
urn:cts:latinLit:phi0959.phi008:4.5.28	incidat et vestro nulla  querella toro;
urn:cts:latinLit:phi0959.phi008:4.5.29	diligat et semper socius de sanguinis illo,
urn:cts:latinLit:phi0959.phi008:4.5.30	quo pius affectu Castora frater amat;
urn:cts:latinLit:phi0959.phi008:4.5.31	sic iuvenis similisque tibi sit natus, et illum
urn:cts:latinLit:phi0959.phi008:4.5.32	moribus agnoscat quilibet esse tuum;
urn:cts:latinLit:phi0959.phi008:4.5.33	sic faciat socerum taeda te nata iugali,
urn:cts:latinLit:phi0959.phi008:4.5.34	nec tardum iuveni det tibi nomen avi.

urn:cts:latinLit:phi0959.phi008:4.6.1	Tempore ruricolae patiens fit taurus aratri,
urn:cts:latinLit:phi0959.phi008:4.6.2	praebet et incurvo colla premenda iugo;
urn:cts:latinLit:phi0959.phi008:4.6.3	tempore paret equus lentis animosus habenis,
urn:cts:latinLit:phi0959.phi008:4.6.4	et placido duros accipit ore lupos;
urn:cts:latinLit:phi0959.phi008:4.6.5	tempore Poenorum compescitur ira leonum,
urn:cts:latinLit:phi0959.phi008:4.6.6	nec feritas animo, quae fuit ante, manet;
urn:cts:latinLit:phi0959.phi008:4.6.7	quaeque sui monitis  obtemperat Inda magistri
urn:cts:latinLit:phi0959.phi008:4.6.8	belua, servitium tempore victa subit.
urn:cts:latinLit:phi0959.phi008:4.6.9	tempus ut extensis tumeat facit uva racemis,
urn:cts:latinLit:phi0959.phi008:4.6.10	vixque merum capiant grana quod intus habent;
urn:cts:latinLit:phi0959.phi008:4.6.11	tempus et in canas semen producit aristas,
urn:cts:latinLit:phi0959.phi008:4.6.12	et ne sint tristi poma sapore cavet.
urn:cts:latinLit:phi0959.phi008:4.6.13	hoc tenuat dentem terram renovantis  aratri,
urn:cts:latinLit:phi0959.phi008:4.6.14	hoc rigidas silices, hoc adamanta terit;
urn:cts:latinLit:phi0959.phi008:4.6.15	hoc etiam saevas paulatim mitigat iras,
urn:cts:latinLit:phi0959.phi008:4.6.16	hoc minuit luctus maestaque corda levat,
urn:cts:latinLit:phi0959.phi008:4.6.17	cuncta potest igitur tacito pede lapsa vetustas
urn:cts:latinLit:phi0959.phi008:4.6.18	praeterquam curas attenuare meas.
urn:cts:latinLit:phi0959.phi008:4.6.19	ut patria careo, bis frugibus area trita est,
urn:cts:latinLit:phi0959.phi008:4.6.20	dissiluit nudo pressa bis uva pede.
urn:cts:latinLit:phi0959.phi008:4.6.21	nec quaesita tamen spatio patientia longo est,
urn:cts:latinLit:phi0959.phi008:4.6.22	mensque mali sensum nostra recentis habet,
urn:cts:latinLit:phi0959.phi008:4.6.23	scilicet et veteres fugiunt iuga saepe iuvenci,
urn:cts:latinLit:phi0959.phi008:4.6.24	et domitus freno saepe repugnat equus.
urn:cts:latinLit:phi0959.phi008:4.6.25	tristior est etiam praesens aerumna priore:
urn:cts:latinLit:phi0959.phi008:4.6.26	ut sit enim sibi par, crevit et aucta mora est.
urn:cts:latinLit:phi0959.phi008:4.6.27	nec tam nota mihi, quam sunt, mala nostra fuerunt;
urn:cts:latinLit:phi0959.phi008:4.6.28	nunc  magis hoc, quo sunt cognitiora, gravant.
urn:cts:latinLit:phi0959.phi008:4.6.29	est quoque non nihilum  vires afferre recentes,
urn:cts:latinLit:phi0959.phi008:4.6.30	nec praeconsumptum temporis esse malis,
urn:cts:latinLit:phi0959.phi008:4.6.31	fortior in fulva novus est luctator harena,
urn:cts:latinLit:phi0959.phi008:4.6.32	quam cui sunt tarda brachia fessa mora.
urn:cts:latinLit:phi0959.phi008:4.6.33	integer est melior nitidis gladiator in armis,
urn:cts:latinLit:phi0959.phi008:4.6.34	quam cui tela suo sanguine tincta rubent.
urn:cts:latinLit:phi0959.phi008:4.6.35	fert bene praecipites navis modo facta procellas:
urn:cts:latinLit:phi0959.phi008:4.6.36	quamlibet exiguo solvitur imbre vetus.
urn:cts:latinLit:phi0959.phi008:4.6.37	nos quoque quae ferimus, tulimus patientius ante quam
urn:cts:latinLit:phi0959.phi008:4.6.38	quae: quam Ehwald mala sunt longa multiplicata die!
urn:cts:latinLit:phi0959.phi008:4.6.39	credite, deficio, nostroque a corpore quantum
urn:cts:latinLit:phi0959.phi008:4.6.40	 auguror, accedunt tempora parva malis.
urn:cts:latinLit:phi0959.phi008:4.6.41	nam neque sunt vires, nec qui color esse solebat:
urn:cts:latinLit:phi0959.phi008:4.6.42	vix habeo tenuem, quae tegat ossa, cutem,
urn:cts:latinLit:phi0959.phi008:4.6.43	corpore sed mens est aegro magis aegra, malique
urn:cts:latinLit:phi0959.phi008:4.6.44	in circumspectu stat sine fine sui.
urn:cts:latinLit:phi0959.phi008:4.6.45	urbis abest facies, absunt, mea cura, sodales,
urn:cts:latinLit:phi0959.phi008:4.6.46	et, qua nulla mihi carior, uxor abest,
urn:cts:latinLit:phi0959.phi008:4.6.47	vulgus adest Scythicum bracataque turba Getarum:
urn:cts:latinLit:phi0959.phi008:4.6.48	sic me  quae video non videoque movent.
urn:cts:latinLit:phi0959.phi008:4.6.49	una tamen spes est quae me soletur in istis,
urn:cts:latinLit:phi0959.phi008:4.6.50	haec fore morte mea non diuturna mala.

urn:cts:latinLit:phi0959.phi008:4.7.1	Bis me sol adiit gelidae post frigora brumae,
urn:cts:latinLit:phi0959.phi008:4.7.2	bisque suum tacto Pisce peregit iter.
urn:cts:latinLit:phi0959.phi008:4.7.3	tempore tam longo cur non tua dextera versus
urn:cts:latinLit:phi0959.phi008:4.7.4	quamlibet in paucos officiosa fuit?
urn:cts:latinLit:phi0959.phi008:4.7.5	cur tua cessavit pietas, scribentibus illis,
urn:cts:latinLit:phi0959.phi008:4.7.6	exiguus nobis cum quibus usus erat?
urn:cts:latinLit:phi0959.phi008:4.7.7	cur, quotiens  alicui chartae sua vincula dempsi,
urn:cts:latinLit:phi0959.phi008:4.7.8	illam speravi nomen habere tuum?
urn:cts:latinLit:phi0959.phi008:4.7.9	di faciant ut saepe tua sit epistula dextra
urn:cts:latinLit:phi0959.phi008:4.7.10	scripta, sed e multis reddita nulla mihi.
urn:cts:latinLit:phi0959.phi008:4.7.11	quod precor, esse liquet. credam prius ora Medusae
urn:cts:latinLit:phi0959.phi008:4.7.12	Gorgonis anguineis  cincta fuisse comis,
urn:cts:latinLit:phi0959.phi008:4.7.13	esse canes utero sub virginis, esse Chimaeram,
urn:cts:latinLit:phi0959.phi008:4.7.14	a truce quae flammis separet angue leam.
urn:cts:latinLit:phi0959.phi008:4.7.15	quadrupedesque hominis  cum pectore pectora iunctos,
urn:cts:latinLit:phi0959.phi008:4.7.16	tergeminumque virum tergeminumque canem,
urn:cts:latinLit:phi0959.phi008:4.7.17	Sphingaque et Harpyias serpentipedesque Gigantes,
urn:cts:latinLit:phi0959.phi008:4.7.18	centimanumque Gyan semibovemque virum.
urn:cts:latinLit:phi0959.phi008:4.7.19	haec ego cuncta prius, quam te, carissime, credam
urn:cts:latinLit:phi0959.phi008:4.7.20	mutatum curam deposuisse mei,
urn:cts:latinLit:phi0959.phi008:4.7.21	innumeri montes inter me teque viaeque
urn:cts:latinLit:phi0959.phi008:4.7.22	Summaque et campi nec freta pauca iacent,
urn:cts:latinLit:phi0959.phi008:4.7.23	mille potest causis a te quae littera saepe
urn:cts:latinLit:phi0959.phi008:4.7.24	missa sit in nostras rara venire manus;
urn:cts:latinLit:phi0959.phi008:4.7.25	mille tamen causas scribendo vince frequenter,
urn:cts:latinLit:phi0959.phi008:4.7.26	excusem ne te semper, amice, mihi.

urn:cts:latinLit:phi0959.phi008:4.8.1	Iam mea cycneas imitantur tempora plumas,
urn:cts:latinLit:phi0959.phi008:4.8.2	inficit et nigras alba senecta comas,
urn:cts:latinLit:phi0959.phi008:4.8.3	iam subeunt anni fragiles et inertior aetas,
urn:cts:latinLit:phi0959.phi008:4.8.4	iamque parum firmo me mihi ferre grave est.
urn:cts:latinLit:phi0959.phi008:4.8.5	nunc erat, ut posito deberem fine laborum
urn:cts:latinLit:phi0959.phi008:4.8.6	vivere, me nullo  sollicitante metu,
urn:cts:latinLit:phi0959.phi008:4.8.7	quaeque meae semper placuerunt otia menti
urn:cts:latinLit:phi0959.phi008:4.8.8	carpere et in studiis molliter esse meis,
urn:cts:latinLit:phi0959.phi008:4.8.9	et parvam celebrare domum veteresque Penates
urn:cts:latinLit:phi0959.phi008:4.8.10	et quae nunc domino rura paterna carent,
urn:cts:latinLit:phi0959.phi008:4.8.11	inque sinu dominae carisque sodalibus inque
urn:cts:latinLit:phi0959.phi008:4.8.12	securus patria consenuisse mea.
urn:cts:latinLit:phi0959.phi008:4.8.13	haec mea sic quondam peragi speraverat aetas:
urn:cts:latinLit:phi0959.phi008:4.8.14	hos ego sic annos ponere dignus eram.
urn:cts:latinLit:phi0959.phi008:4.8.15	non ita dis visum est, qui me terraque marique
urn:cts:latinLit:phi0959.phi008:4.8.16	actum  Sarmaticis exposuere locis.
urn:cts:latinLit:phi0959.phi008:4.8.17	in cava ducuntur quassae navalia puppes,
urn:cts:latinLit:phi0959.phi008:4.8.18	ne temere in mediis dissoluantur aquis.
urn:cts:latinLit:phi0959.phi008:4.8.19	ne cadat et multas palmas inhonestet adeptus,
urn:cts:latinLit:phi0959.phi008:4.8.20	languidus in pratis gramina carpit equus,
urn:cts:latinLit:phi0959.phi008:4.8.21	miles ubi emeritis non est satis utilis annis,
urn:cts:latinLit:phi0959.phi008:4.8.22	ponit ad antiquos, quae tulit, arma Lares,
urn:cts:latinLit:phi0959.phi008:4.8.23	sic igitur, tarda vires minuente senecta,
urn:cts:latinLit:phi0959.phi008:4.8.24	me quoque donari iam rude tempus erat.
urn:cts:latinLit:phi0959.phi008:4.8.25	tempus erat nec me peregrinum ducere caelum,
urn:cts:latinLit:phi0959.phi008:4.8.26	nec siccam Getico fonte levare sitim,
urn:cts:latinLit:phi0959.phi008:4.8.27	sed modo, quos habui, vacuos secedere in hortos,
urn:cts:latinLit:phi0959.phi008:4.8.28	nunc hominum visu rursus et urbe frui.
urn:cts:latinLit:phi0959.phi008:4.8.29	sic animo quondam non divinante futura
urn:cts:latinLit:phi0959.phi008:4.8.30	optabam placide vivere posse senex.
urn:cts:latinLit:phi0959.phi008:4.8.31	fata repugnarunt, quae, cum mihi tempora prima
urn:cts:latinLit:phi0959.phi008:4.8.32	mollia praebuerint, posteriora gravant.
urn:cts:latinLit:phi0959.phi008:4.8.33	iamque decem lustris omni sine labe peractis,
urn:cts:latinLit:phi0959.phi008:4.8.34	parte premor vitae deteriore meae,
urn:cts:latinLit:phi0959.phi008:4.8.35	nec procul a metis, quas paene tenere videbar,
urn:cts:latinLit:phi0959.phi008:4.8.36	curriculo gravis est facta ruina meo.
urn:cts:latinLit:phi0959.phi008:4.8.37	ergo illum demens in me saevire coegi,
urn:cts:latinLit:phi0959.phi008:4.8.38	mitius inmensus quo nihil orbis habet?
urn:cts:latinLit:phi0959.phi008:4.8.39	ipsaque delictis victa est clementia nostris,
urn:cts:latinLit:phi0959.phi008:4.8.40	nec tamen errori vita negata meo est?
urn:cts:latinLit:phi0959.phi008:4.8.41	vita procul patria peragenda sub axe Boreo,
urn:cts:latinLit:phi0959.phi008:4.8.42	qua maris Euxini terra sinistra iacet.
urn:cts:latinLit:phi0959.phi008:4.8.43	hoc mihi si Delphi  Dodonaque diceret ipsa,
urn:cts:latinLit:phi0959.phi008:4.8.44	esse videretur vanus uterque locus.
urn:cts:latinLit:phi0959.phi008:4.8.45	nil adeo validum est, adamas licet alliget illud,
urn:cts:latinLit:phi0959.phi008:4.8.46	ut maneat rapido firmius igne Iovis;
urn:cts:latinLit:phi0959.phi008:4.8.47	nil ita sublime est supraque pericula tendit
urn:cts:latinLit:phi0959.phi008:4.8.48	non sit ut inferius suppositumque deo.
urn:cts:latinLit:phi0959.phi008:4.8.49	nam quamquam vitio pars est contracta malorum,
urn:cts:latinLit:phi0959.phi008:4.8.50	plus tamen exitii numinis ira dedit.
urn:cts:latinLit:phi0959.phi008:4.8.51	at vos admoniti nostris quoque casibus este,
urn:cts:latinLit:phi0959.phi008:4.8.52	aequantem superos emeruisse virum.

urn:cts:latinLit:phi0959.phi008:4.9.1	Si licet et pateris, nomen facinusque tacebo,
urn:cts:latinLit:phi0959.phi008:4.9.2	et tua Lethaeis acta dabuntur aquis,
urn:cts:latinLit:phi0959.phi008:4.9.3	nostraque vincetur lacrimis clementia  seris,
urn:cts:latinLit:phi0959.phi008:4.9.4	fac modo te pateat paenituisse tui;
urn:cts:latinLit:phi0959.phi008:4.9.5	fac modo te damnes cupiasque eradere vitae
urn:cts:latinLit:phi0959.phi008:4.9.6	tempora, si possis, Tisiphonea tuae.
urn:cts:latinLit:phi0959.phi008:4.9.7	sin minus, et flagrant odio tua pectora nostro,
urn:cts:latinLit:phi0959.phi008:4.9.8	induet infelix arma coacta dolor,
urn:cts:latinLit:phi0959.phi008:4.9.9	sim licet extremum, sicut sum, missus in orbem,
urn:cts:latinLit:phi0959.phi008:4.9.10	nostra suas istinc  porriget ira manus,
urn:cts:latinLit:phi0959.phi008:4.9.11	omnia, si nescis, Caesar mihi iura reliquit,
urn:cts:latinLit:phi0959.phi008:4.9.12	et sola est patria poena carere mea.
urn:cts:latinLit:phi0959.phi008:4.9.13	et patriam, modo sit sospes, speramus ab illo:
urn:cts:latinLit:phi0959.phi008:4.9.14	saepe Iovis telo quercus adusta viret.
urn:cts:latinLit:phi0959.phi008:4.9.15	denique vindictae si sit mihi nulla facultas,
urn:cts:latinLit:phi0959.phi008:4.9.16	Pierides vires et sua tela dabunt,
urn:cts:latinLit:phi0959.phi008:4.9.17	quod Scythicis habitem longe summotus in oris,
urn:cts:latinLit:phi0959.phi008:4.9.18	siccaque sint oculis proxima signa meis,
urn:cts:latinLit:phi0959.phi008:4.9.19	nostra per inmensas ibunt praeconia gentes,
urn:cts:latinLit:phi0959.phi008:4.9.20	quodque querar notum qua patet orbis erit.
urn:cts:latinLit:phi0959.phi008:4.9.21	ibit ad occasum quicquid dicemus ab ortu,
urn:cts:latinLit:phi0959.phi008:4.9.22	testis et Hesperiae vocis Eous erit.
urn:cts:latinLit:phi0959.phi008:4.9.23	trans ego tellurem, trans altas audiar undas,
urn:cts:latinLit:phi0959.phi008:4.9.24	et gemitus vox est magna futura mei,
urn:cts:latinLit:phi0959.phi008:4.9.25	nec tua te sontem tantummodo saecula norint .
urn:cts:latinLit:phi0959.phi008:4.9.26	perpetuae crimen posteritatis eris.
urn:cts:latinLit:phi0959.phi008:4.9.27	iam feror in pugnas et nondum cornua sumpsi,
urn:cts:latinLit:phi0959.phi008:4.9.28	nec mihi sumendi causa sit ulla velim.
urn:cts:latinLit:phi0959.phi008:4.9.29	Circus adhuc cessat; spargit iam torvus  harenam
urn:cts:latinLit:phi0959.phi008:4.9.30	taurus et infesto iam pede pulsat humum.
urn:cts:latinLit:phi0959.phi008:4.9.31	hoc quoque, quam volui, plus est. cane, Musa, receptus,
urn:cts:latinLit:phi0959.phi008:4.9.32	dum licet huic nomen dissimulare suum.

urn:cts:latinLit:phi0959.phi008:4.10.1	Ille ego qui fuerim, tenerorum lusor amorum,
urn:cts:latinLit:phi0959.phi008:4.10.2	quem legis, ut noris, accipe posteritas.
urn:cts:latinLit:phi0959.phi008:4.10.3	Sulmo mihi patria est, gelidis uberrimus undis,
urn:cts:latinLit:phi0959.phi008:4.10.4	milia qui novies distat ab urbe decem.
urn:cts:latinLit:phi0959.phi008:4.10.5	editus hic ego sum, nec non, ut tempora noris,
urn:cts:latinLit:phi0959.phi008:4.10.6	cum cecidit fato consul uterque pari
urn:cts:latinLit:phi0959.phi008:4.10.7	si quid id est, usque a proavis  vetus ordinis heres
urn:cts:latinLit:phi0959.phi008:4.10.8	non modo fortunae munere factus eques,
urn:cts:latinLit:phi0959.phi008:4.10.9	nec stirps prima fui; genito sum fratre creatus,
urn:cts:latinLit:phi0959.phi008:4.10.10	qui tribus ante quater mensibus ortus erat.
urn:cts:latinLit:phi0959.phi008:4.10.11	Lucifer amborum natalibus affuit idem:
urn:cts:latinLit:phi0959.phi008:4.10.12	una celebrata est per duo liba dies;
urn:cts:latinLit:phi0959.phi008:4.10.13	haec est armiferae  festis de quinque Minervae,
urn:cts:latinLit:phi0959.phi008:4.10.14	quae fieri pugna prima cruenta solet.
urn:cts:latinLit:phi0959.phi008:4.10.15	protinus excolimur teneri curaque parentis
urn:cts:latinLit:phi0959.phi008:4.10.16	imus ad insignes urbis ab arte viros.
urn:cts:latinLit:phi0959.phi008:4.10.17	frater ad eloquium viridi tendebat ab aevo,
urn:cts:latinLit:phi0959.phi008:4.10.18	fortia verbosi natus ad arma fori,
urn:cts:latinLit:phi0959.phi008:4.10.19	at mihi iam puero caelestia sacra placebant,
urn:cts:latinLit:phi0959.phi008:4.10.20	inque suum furtim Musa trahebat opus.
urn:cts:latinLit:phi0959.phi008:4.10.21	saepe pater dixit " studium quid inutile temptas :
urn:cts:latinLit:phi0959.phi008:4.10.22	Maeonides nullas ipse reliquit opes."
urn:cts:latinLit:phi0959.phi008:4.10.23	motus eram dictis, totoque Helicone relicto
urn:cts:latinLit:phi0959.phi008:4.10.24	scribere temptabam  verba soluta modis.
urn:cts:latinLit:phi0959.phi008:4.10.25	sponte sua carmen numeros veniebat ad aptos,
urn:cts:latinLit:phi0959.phi008:4.10.26	et quod temptabam scribere  versus erat.
urn:cts:latinLit:phi0959.phi008:4.10.27	interea tacito passu labentibus annis
urn:cts:latinLit:phi0959.phi008:4.10.28	liberior fratri sumpta mihique toga est,
urn:cts:latinLit:phi0959.phi008:4.10.29	induiturque umeris  cum lato purpura clavo,
urn:cts:latinLit:phi0959.phi008:4.10.30	et studium nobis, quod fuit ante, manet.
urn:cts:latinLit:phi0959.phi008:4.10.31	iamque decem vitae frater geminaverat annos,
urn:cts:latinLit:phi0959.phi008:4.10.32	cum perit, et coepi parte carere mei.
urn:cts:latinLit:phi0959.phi008:4.10.33	cepimus et tenerae primos aetatis honores,
urn:cts:latinLit:phi0959.phi008:4.10.34	eque  viris quondam pars tribus una fui.
urn:cts:latinLit:phi0959.phi008:4.10.35	curia restabat . clavi mensura coacta est,
urn:cts:latinLit:phi0959.phi008:4.10.36	maius erat nostris viribus illud onus.
urn:cts:latinLit:phi0959.phi008:4.10.37	nec patiens corpus, nec mens fuit apta labori,
urn:cts:latinLit:phi0959.phi008:4.10.38	sollicitaeque fugax ambitionis eram,
urn:cts:latinLit:phi0959.phi008:4.10.39	et petere Aoniae suadebant tuta sorores
urn:cts:latinLit:phi0959.phi008:4.10.40	otia, iudicio semper amata meo.
urn:cts:latinLit:phi0959.phi008:4.10.41	temporis illius colui fovique potas,
urn:cts:latinLit:phi0959.phi008:4.10.42	quotque aderant vates, rebar adesse deos.
urn:cts:latinLit:phi0959.phi008:4.10.43	saepe suas volucres legit mihi grandior aevo,
urn:cts:latinLit:phi0959.phi008:4.10.44	quaeque nocet  serpens, quae iuvat  herba. Macer.
urn:cts:latinLit:phi0959.phi008:4.10.45	saepe suos solitus recitare Propertius ignes,
urn:cts:latinLit:phi0959.phi008:4.10.46	iure sodalicii, quo  mihi iunctus erat.
urn:cts:latinLit:phi0959.phi008:4.10.47	Ponticus heroo, Bassus quoque clarus iambis
urn:cts:latinLit:phi0959.phi008:4.10.48	dulcia convictus membra fuere mei.
urn:cts:latinLit:phi0959.phi008:4.10.49	et tenuit nostras numerosus Horatius aures;
urn:cts:latinLit:phi0959.phi008:4.10.50	dum ferit Ausonia carmina culta lyra.
urn:cts:latinLit:phi0959.phi008:4.10.51	Vergilium vidi tantum : nec avara Tibullo
urn:cts:latinLit:phi0959.phi008:4.10.52	tempus amicitiae fata dedere meae.
urn:cts:latinLit:phi0959.phi008:4.10.53	successor fuit hic tibi, Galle, Propertius illi;
urn:cts:latinLit:phi0959.phi008:4.10.54	quartus ab his sene temporis ipse fui.
urn:cts:latinLit:phi0959.phi008:4.10.55	utque ego maiores, sic me coluere minores,
urn:cts:latinLit:phi0959.phi008:4.10.56	notaque non tarde facta Thalia mea est.
urn:cts:latinLit:phi0959.phi008:4.10.57	carmina cum primum populo iuvenalia legi,
urn:cts:latinLit:phi0959.phi008:4.10.58	barba resecta mihi bisve semelve fuit.
urn:cts:latinLit:phi0959.phi008:4.10.59	moverat ingenium totam cantata per urbem
urn:cts:latinLit:phi0959.phi008:4.10.60	nomine non vero dicta Corinna mihi.
urn:cts:latinLit:phi0959.phi008:4.10.61	multa quidem scripsi, sed, quae vitiosa putavi,
urn:cts:latinLit:phi0959.phi008:4.10.62	emendaturis ignibus ipse dedi.
urn:cts:latinLit:phi0959.phi008:4.10.63	tunc quoque, cum fugerem, quaedam placitura cremavi,
urn:cts:latinLit:phi0959.phi008:4.10.64	iratus studio carminibusque meis.
urn:cts:latinLit:phi0959.phi008:4.10.65	molle Cupidineis nec inexpugnabile telis
urn:cts:latinLit:phi0959.phi008:4.10.66	cor mihi, quodque levis causa moveret, erat.
urn:cts:latinLit:phi0959.phi008:4.10.67	cum tamen hic essem minimoque accenderer igni,
urn:cts:latinLit:phi0959.phi008:4.10.68	nomine sub nostro fabula nulla fuit.
urn:cts:latinLit:phi0959.phi008:4.10.69	paene mihi puero nec digna nec utilis uxor
urn:cts:latinLit:phi0959.phi008:4.10.70	est data, quae tempus per breve nupta fuit.
urn:cts:latinLit:phi0959.phi008:4.10.71	illi successit, quamvis sine crimine coniunx,
urn:cts:latinLit:phi0959.phi008:4.10.72	non tamen in nostro firma futura toro.
urn:cts:latinLit:phi0959.phi008:4.10.73	ultima, quae mecum seros permansit in annos;
urn:cts:latinLit:phi0959.phi008:4.10.74	sustinuit coniunx exulis esse viri.
urn:cts:latinLit:phi0959.phi008:4.10.75	filia me mea bis prima fecunda iuventa,
urn:cts:latinLit:phi0959.phi008:4.10.76	sed non ex uno coniuge, fecit avum.
urn:cts:latinLit:phi0959.phi008:4.10.77	et iam complerat genitor sua fata novemque
urn:cts:latinLit:phi0959.phi008:4.10.78	addiderat lustris altera lustra novem.
urn:cts:latinLit:phi0959.phi008:4.10.79	non aliter flevi, quam me fleturus ademptum
urn:cts:latinLit:phi0959.phi008:4.10.80	ille fuit. Matri  proxima busta tuli.
urn:cts:latinLit:phi0959.phi008:4.10.81	felices ambo tempestiveque sepulti,
urn:cts:latinLit:phi0959.phi008:4.10.82	ante diem poenae quod periere
urn:cts:latinLit:phi0959.phi008:4.10.83	meae! me quoque felicem, quod non viventibus illis
urn:cts:latinLit:phi0959.phi008:4.10.84	sum miser, et de me quod doluere nihil!
urn:cts:latinLit:phi0959.phi008:4.10.85	si tamen extinctis aliquid nisi nomina restat,
urn:cts:latinLit:phi0959.phi008:4.10.86	et gracilis structas effugit umbra rogos,
urn:cts:latinLit:phi0959.phi008:4.10.87	fama, parentales, si vos mea contigit, umbrae,
urn:cts:latinLit:phi0959.phi008:4.10.88	et sunt in Stygio crimina nostra foro,
urn:cts:latinLit:phi0959.phi008:4.10.89	scite, precor, causam (nec vos mihi fallere fas est)
urn:cts:latinLit:phi0959.phi008:4.10.90	errorem iussae, non scelus, esse fugae.
urn:cts:latinLit:phi0959.phi008:4.10.91	Manibus hoc satis est: ad vos, studiosa, revertor,
urn:cts:latinLit:phi0959.phi008:4.10.92	pectora, quae vitae quaeritis acta meae.
urn:cts:latinLit:phi0959.phi008:4.10.93	iam mihi canities pulsis melioribus annis
urn:cts:latinLit:phi0959.phi008:4.10.94	venerat, antiquas miscueratque comas,
urn:cts:latinLit:phi0959.phi008:4.10.95	postque meos ortus Pisaea vinctus oliva
urn:cts:latinLit:phi0959.phi008:4.10.96	abstulerat deciens praemia victor eques,
urn:cts:latinLit:phi0959.phi008:4.10.97	cum maris Euxini positos ad laeva Tomitas
urn:cts:latinLit:phi0959.phi008:4.10.98	quaerere me laesi principis ira iubet.
urn:cts:latinLit:phi0959.phi008:4.10.99	causa meae cunctis nimium quoque nota ruinae
urn:cts:latinLit:phi0959.phi008:4.10.100	indicio non est testificanda meo.
urn:cts:latinLit:phi0959.phi008:4.10.101	quid referam comitumque nefas famulosque nocentes?
urn:cts:latinLit:phi0959.phi008:4.10.102	Ipsa  multa tuli non leviora fuga.
urn:cts:latinLit:phi0959.phi008:4.10.103	indignata malis mens est succumbere seque
urn:cts:latinLit:phi0959.phi008:4.10.104	praestitit invictam viribus usa suis;
urn:cts:latinLit:phi0959.phi008:4.10.105	oblitusque mei ductaeque per otia vitae
urn:cts:latinLit:phi0959.phi008:4.10.106	insolita cepi temporis arma manu;
urn:cts:latinLit:phi0959.phi008:4.10.107	totque tuli terra casus pelagoque quot inter
urn:cts:latinLit:phi0959.phi008:4.10.108	occultum stellae conspicuumque polum.
urn:cts:latinLit:phi0959.phi008:4.10.109	tacta mihi tandem longis erroribus acto
urn:cts:latinLit:phi0959.phi008:4.10.110	iuncta pharetratis Sarmatis ora Getis.
urn:cts:latinLit:phi0959.phi008:4.10.111	hic ego, finitimis quamvis circumsoner armis,
urn:cts:latinLit:phi0959.phi008:4.10.112	tristia, quo possum, carmine fata levo.
urn:cts:latinLit:phi0959.phi008:4.10.113	quod quamvis nemo est, cuius referatur ad aures,
urn:cts:latinLit:phi0959.phi008:4.10.114	sic tamen absumo decipioque diem.
urn:cts:latinLit:phi0959.phi008:4.10.115	ergo quod vivo duosque laboribus obsto,
urn:cts:latinLit:phi0959.phi008:4.10.116	nec me sollicitae taedia lucis habent,
urn:cts:latinLit:phi0959.phi008:4.10.117	gratia. Musa, tibi: nam tu solacia praebes,
urn:cts:latinLit:phi0959.phi008:4.10.118	tu curae requies, tu medicina venis.
urn:cts:latinLit:phi0959.phi008:4.10.119	tu dux et comes es, tu nos abducis ab Histro,
urn:cts:latinLit:phi0959.phi008:4.10.120	in medioque mihi das Helicone locum;
urn:cts:latinLit:phi0959.phi008:4.10.121	tu mihi, quod rarum est, vivo sublime dedisti
urn:cts:latinLit:phi0959.phi008:4.10.122	nomen, ab exequiis quod dare fama solet,
urn:cts:latinLit:phi0959.phi008:4.10.123	nec, qui detractat praesentia, Livor iniquo
urn:cts:latinLit:phi0959.phi008:4.10.124	ullum de nostris dente momordit opus.
urn:cts:latinLit:phi0959.phi008:4.10.125	nam tulerint magnos cum saecula nostra poetas,
urn:cts:latinLit:phi0959.phi008:4.10.126	non fuit ingenio fama maligna meo,
urn:cts:latinLit:phi0959.phi008:4.10.127	cumque ego praeponam multos mihi, non minor illis
urn:cts:latinLit:phi0959.phi008:4.10.128	dicor et in toto plurimus orbe legor.
urn:cts:latinLit:phi0959.phi008:4.10.129	si quid habent igitur vatum praesagia veri,
urn:cts:latinLit:phi0959.phi008:4.10.130	protinus ut moriar, non ero, terra, tuus.
urn:cts:latinLit:phi0959.phi008:4.10.131	sive favore tuli, sive hanc ego carmine famam,
urn:cts:latinLit:phi0959.phi008:4.10.132	iure tibi grates, candide lector, ago.

urn:cts:latinLit:phi0959.phi008:5.1.1	Hunc quoque de Getico, nostri studiose, libellum
urn:cts:latinLit:phi0959.phi008:5.1.2	litore praemissis quattuor adde meis.
urn:cts:latinLit:phi0959.phi008:5.1.3	hic quoque talis erit, qualis fortuna poetae:
urn:cts:latinLit:phi0959.phi008:5.1.4	invenies toto carmine dulce nihil.
urn:cts:latinLit:phi0959.phi008:5.1.5	flebilis ut noster status est, ita flebile carmen,
urn:cts:latinLit:phi0959.phi008:5.1.6	materiae scripto conveniente suae.
urn:cts:latinLit:phi0959.phi008:5.1.7	integer et laetus  laeta et iuvenalia lusi:
urn:cts:latinLit:phi0959.phi008:5.1.8	illa tamen nunc me composuisse piget,
urn:cts:latinLit:phi0959.phi008:5.1.9	ut cecidi, subiti perago praeconia casus,
urn:cts:latinLit:phi0959.phi008:5.1.10	sumque argumenti conditor ipse mei.
urn:cts:latinLit:phi0959.phi008:5.1.11	utque iacens ripa deflere Caystrius ales
urn:cts:latinLit:phi0959.phi008:5.1.12	dicitur ore suam deficiente necem,
urn:cts:latinLit:phi0959.phi008:5.1.13	sic ego, Sarmaticas longe proiectus in oras,
urn:cts:latinLit:phi0959.phi008:5.1.14	efficio tacitum ne mihi funus eat.
urn:cts:latinLit:phi0959.phi008:5.1.15	delicias siquis lascivaque carmina quaerit,
urn:cts:latinLit:phi0959.phi008:5.1.16	praemoneo, non est  scripta quod ista legat,
urn:cts:latinLit:phi0959.phi008:5.1.17	aptior huic Gallus blandique Propertius oris,
urn:cts:latinLit:phi0959.phi008:5.1.18	aptior, ingenium come, Tibullus erit.
urn:cts:latinLit:phi0959.phi008:5.1.19	atque utinam numero non nos  essemus in isto!
urn:cts:latinLit:phi0959.phi008:5.1.20	ei mihi, cur umquam Musa iocata  mea est?
urn:cts:latinLit:phi0959.phi008:5.1.21	sed dedimus poenas, Scythicique in finibus Histri
urn:cts:latinLit:phi0959.phi008:5.1.22	ille pharetrati lusor Amoris abest,
urn:cts:latinLit:phi0959.phi008:5.1.23	quod superest, animos  ad publica carmina flexi,
urn:cts:latinLit:phi0959.phi008:5.1.24	et memores iussi nominis esse mei.
urn:cts:latinLit:phi0959.phi008:5.1.25	 si tamen e vobis aliquis tam multa requiret,
urn:cts:latinLit:phi0959.phi008:5.1.26	unde dolenda Canam, multa dolenda tuli.
urn:cts:latinLit:phi0959.phi008:5.1.27	non haec ingenio, non haec componimus arte:
urn:cts:latinLit:phi0959.phi008:5.1.28	materia est propriis ingeniosa malis,
urn:cts:latinLit:phi0959.phi008:5.1.29	et quota fortunae pars est in carmine nostrae?
urn:cts:latinLit:phi0959.phi008:5.1.30	felix, qui patitur quae numerare potest!
urn:cts:latinLit:phi0959.phi008:5.1.31	quot frutices silvae, quot flavas Thybris harenas,
urn:cts:latinLit:phi0959.phi008:5.1.32	mollia quot Martis gramina campus habet,
urn:cts:latinLit:phi0959.phi008:5.1.33	tot mala pertulimus, quorum medicina quiesque
urn:cts:latinLit:phi0959.phi008:5.1.34	nulla nisi in studio est Pieridumque mora.
urn:cts:latinLit:phi0959.phi008:5.1.35	"quis tibi, Naso, modus lacrimosi carminis?" inquis
urn:cts:latinLit:phi0959.phi008:5.1.36	idem, fortunae qui modus huius erit.
urn:cts:latinLit:phi0959.phi008:5.1.37	quod querar, illa mihi pleno de fonte ministrat,
urn:cts:latinLit:phi0959.phi008:5.1.38	nec mea sunt, fati verba sed ista mei.
urn:cts:latinLit:phi0959.phi008:5.1.39	at mihi si cara patriam cum coniuge reddas,
urn:cts:latinLit:phi0959.phi008:5.1.40	sint vultus hilares, simque quod ante fui.
urn:cts:latinLit:phi0959.phi008:5.1.41	lenior invicti si sit mihi Caesaris ira,
urn:cts:latinLit:phi0959.phi008:5.1.42	carmina laetitiae iam tibi plena dabo.
urn:cts:latinLit:phi0959.phi008:5.1.43	nec tamen ut lusit, rursus mea littera ludet;
urn:cts:latinLit:phi0959.phi008:5.1.44	sit semel illa ioco luxuriata meo.
urn:cts:latinLit:phi0959.phi008:5.1.45	quod probet ipse, canam, poenae modo parte levata
urn:cts:latinLit:phi0959.phi008:5.1.46	barbariam rigidos effugiamque Getas.
urn:cts:latinLit:phi0959.phi008:5.1.47	interea nostri quid agant, nisi triste, libelli?
urn:cts:latinLit:phi0959.phi008:5.1.48	tibia funeribus convenit ista meis.
urn:cts:latinLit:phi0959.phi008:5.1.49	"at poteras" inquis "melius mala ferre silendo,
urn:cts:latinLit:phi0959.phi008:5.1.50	et tacitus casus dissimulare tuos."
urn:cts:latinLit:phi0959.phi008:5.1.51	exigis ut nulli gemitus tormenta sequantur,
urn:cts:latinLit:phi0959.phi008:5.1.52	acceptaque gravi vulnere flere vetas?
urn:cts:latinLit:phi0959.phi008:5.1.53	ipse Perilleo Phalaris permisit in aere
urn:cts:latinLit:phi0959.phi008:5.1.54	edere mugitus et bovis ore queri.
urn:cts:latinLit:phi0959.phi008:5.1.55	cum Priami lacrimis offensus non sit Achilles,
urn:cts:latinLit:phi0959.phi008:5.1.56	tu fletus inhibes, durior hoste, meos?
urn:cts:latinLit:phi0959.phi008:5.1.57	cum faceret Nioben orbam Latonia proles,
urn:cts:latinLit:phi0959.phi008:5.1.58	non tamen et  siccas iussit habere genas.
urn:cts:latinLit:phi0959.phi008:5.1.59	est aliquid, fatale malum per verba levare .
urn:cts:latinLit:phi0959.phi008:5.1.60	hoc quendam Procnen Halcyonenque facit.
urn:cts:latinLit:phi0959.phi008:5.1.61	hoc erat, in gelido quare Poeantius antro
urn:cts:latinLit:phi0959.phi008:5.1.62	voce fatigaret Lemnia saxa sua.
urn:cts:latinLit:phi0959.phi008:5.1.63	strangulat inclusus dolor atque exaestuat  intus,
urn:cts:latinLit:phi0959.phi008:5.1.64	cogitur et vires multiplicare suas.
urn:cts:latinLit:phi0959.phi008:5.1.65	da veniam potius, vel totos tolle libellos,
urn:cts:latinLit:phi0959.phi008:5.1.66	si mihi quod prodest hoc  tibi, lector, obest,
urn:cts:latinLit:phi0959.phi008:5.1.67	sed neque obesse potest, ulli nec scripta fuerunt
urn:cts:latinLit:phi0959.phi008:5.1.68	nostra nisi auctori perniciosa suo.
urn:cts:latinLit:phi0959.phi008:5.1.69	"at mala sunt. lateor. quis te mala sumere cogit?
urn:cts:latinLit:phi0959.phi008:5.1.70	aut quis deceptum ponere sumpta vetat?
urn:cts:latinLit:phi0959.phi008:5.1.71	ipse nec emendo,  sed ut hic deducta legantur;
urn:cts:latinLit:phi0959.phi008:5.1.72	non sunt illa suo barbariora loco.
urn:cts:latinLit:phi0959.phi008:5.1.73	nec me Roma suis debet conferre poetis :
urn:cts:latinLit:phi0959.phi008:5.1.74	inter Sauromatas ingeniosus eram.
urn:cts:latinLit:phi0959.phi008:5.1.75	denique nulla mihi captatur gloria, quaeque
urn:cts:latinLit:phi0959.phi008:5.1.76	ingeniis stimulos subdere fama solet.
urn:cts:latinLit:phi0959.phi008:5.1.77	nolumus assiduis animum tabescere curis,
urn:cts:latinLit:phi0959.phi008:5.1.78	quae tamen inrumpunt quoque vetantur eunt.
urn:cts:latinLit:phi0959.phi008:5.1.79	cur scribam, docui, cur mittam, quaeritis, isto ?
urn:cts:latinLit:phi0959.phi008:5.1.80	vobiscum cupio quolibet esse modo.

urn:cts:latinLit:phi0959.phi008:5.2.1	Ecquid ubi e Ponto nova venit epistula, palles,
urn:cts:latinLit:phi0959.phi008:5.2.2	et tibi sollicita solvitur illa manu?
urn:cts:latinLit:phi0959.phi008:5.2.3	pone metum, valeo; corpusque, quod ante laborum
urn:cts:latinLit:phi0959.phi008:5.2.4	inpatiens nobis invalidumque fuit,
urn:cts:latinLit:phi0959.phi008:5.2.5	sufficit, atque ipso vexatum induruit usu.
urn:cts:latinLit:phi0959.phi008:5.2.6	an magis infirmo non vacat esse mihi?
urn:cts:latinLit:phi0959.phi008:5.2.7	mens tamen aegra iacet, nec tempore robora sumpsit,
urn:cts:latinLit:phi0959.phi008:5.2.8	affectusque animi, qui fuit ante, manet.
urn:cts:latinLit:phi0959.phi008:5.2.9	quaeque mora spatioque suo coitura putavi
urn:cts:latinLit:phi0959.phi008:5.2.10	vulnera non aliter quam modo facta dolent.
urn:cts:latinLit:phi0959.phi008:5.2.11	scilicet exiguis prodest annosa vetustas;
urn:cts:latinLit:phi0959.phi008:5.2.12	grandibus accedunt tempore damna malis,
urn:cts:latinLit:phi0959.phi008:5.2.13	paene decem totis aluit Poeantius annis
urn:cts:latinLit:phi0959.phi008:5.2.14	pestiferum tumido vulnus ab angue datum.
urn:cts:latinLit:phi0959.phi008:5.2.15	Telephus aeterna consumptus tabe perisset,
urn:cts:latinLit:phi0959.phi008:5.2.16	si non, quae nocuit, dextra tulisset opem.
urn:cts:latinLit:phi0959.phi008:5.2.17	et mea, si facinus nullum commisimus, opto,
urn:cts:latinLit:phi0959.phi008:5.2.18	vulnera qui fecit, facta levare velit,
urn:cts:latinLit:phi0959.phi008:5.2.19	contentusque mei iam tandem parte doloris
urn:cts:latinLit:phi0959.phi008:5.2.20	exiguum pleno de mare demat aquae,
urn:cts:latinLit:phi0959.phi008:5.2.21	detrahat ut multum, multum restabit acerbi,
urn:cts:latinLit:phi0959.phi008:5.2.22	parsque meae poenae totius instar erit.
urn:cts:latinLit:phi0959.phi008:5.2.23	litora quot conchas, quot amoena rosaria  flores,
urn:cts:latinLit:phi0959.phi008:5.2.24	quotve soporiferum grana papaver habet,
urn:cts:latinLit:phi0959.phi008:5.2.25	silva feras quot alit, quot piscibus unda natatur,
urn:cts:latinLit:phi0959.phi008:5.2.26	quot tenerum pennis aera pulsat avis,
urn:cts:latinLit:phi0959.phi008:5.2.27	tot premor adversis: quae si comprendere coner,
urn:cts:latinLit:phi0959.phi008:5.2.28	Icariae numerum dicere coner aquae,
urn:cts:latinLit:phi0959.phi008:5.2.29	utque viae casus, ut amara pericula ponti,
urn:cts:latinLit:phi0959.phi008:5.2.30	ut taceam strictas in mea fata manus,
urn:cts:latinLit:phi0959.phi008:5.2.31	barbara me tellus orbisque novissima magni
urn:cts:latinLit:phi0959.phi008:5.2.32	sustinet et saevo cinctus ab hoste locus,
urn:cts:latinLit:phi0959.phi008:5.2.33	hinc ego traicerer   - neque enim mea culpa cruenta est -
urn:cts:latinLit:phi0959.phi008:5.2.34	esset, quae debet, si tibi cura mei.
urn:cts:latinLit:phi0959.phi008:5.2.35	ille deus, bene quo Romana potentia nixa est,
urn:cts:latinLit:phi0959.phi008:5.2.36	saepe suo victor lenis in hoste fuit.
urn:cts:latinLit:phi0959.phi008:5.2.37	quid dubitas et tuta times? accede rogaque:
urn:cts:latinLit:phi0959.phi008:5.2.38	Caesare nil ingens mitius orbis habet,
urn:cts:latinLit:phi0959.phi008:5.2.39	me miserum! quid agam, si proxima quaeque relinquunt?
urn:cts:latinLit:phi0959.phi008:5.2.40	subtrahis effracto tu quoque colla iugo?
urn:cts:latinLit:phi0959.phi008:5.2.41	quo ferar? unde petam lassis solacia rebus?
urn:cts:latinLit:phi0959.phi008:5.2.42	ancora iam nostram non tenet ulla ratem, videris
urn:cts:latinLit:phi0959.phi008:5.2.43	viderit ipse sacram, quamvis invisus, ad aram
urn:cts:latinLit:phi0959.phi008:5.2.44	confugiam; nullas summovet ara manus.
urn:cts:latinLit:phi0959.phi008:5.2.45	 Adloquor en absens absentia numina supplex,
urn:cts:latinLit:phi0959.phi008:5.2.46	si fas est homini cum Iove posse loqui,
urn:cts:latinLit:phi0959.phi008:5.2.47	arbiter imperii, quo certum est sospite cunctos
urn:cts:latinLit:phi0959.phi008:5.2.48	Ausoniae curam gentis habere deos,
urn:cts:latinLit:phi0959.phi008:5.2.49	O decus, o patriae per te florentis imago,
urn:cts:latinLit:phi0959.phi008:5.2.50	o vir non ipso, quem regis, orbe minor -
urn:cts:latinLit:phi0959.phi008:5.2.51	sic habites terras et te desideret aether,
urn:cts:latinLit:phi0959.phi008:5.2.52	sic ad pacta tibi sidera tardus eas -
urn:cts:latinLit:phi0959.phi008:5.2.53	parce, precor, minimamque tuo de fulmine partem
urn:cts:latinLit:phi0959.phi008:5.2.54	deme! satis poenae, quod superabit, erit.
urn:cts:latinLit:phi0959.phi008:5.2.55	ira quidem moderata tua est, vitamque dedisti,
urn:cts:latinLit:phi0959.phi008:5.2.56	nec mihi ius civis nec mihi nomen abest,
urn:cts:latinLit:phi0959.phi008:5.2.57	nec mea concessa est aliis fortuna, nec exul
urn:cts:latinLit:phi0959.phi008:5.2.58	edicti verbis nominor ipse tui.
urn:cts:latinLit:phi0959.phi008:5.2.59	omniaque haec timui, quia me meruisse videbam ;
urn:cts:latinLit:phi0959.phi008:5.2.60	sed tua peccato lenior ira meo est.
urn:cts:latinLit:phi0959.phi008:5.2.61	arva relegatum iussisti visere Ponti,
urn:cts:latinLit:phi0959.phi008:5.2.62	et Scythicum profuga scindere puppe fretum,
urn:cts:latinLit:phi0959.phi008:5.2.63	iussus ad Euxini deformia litora veni
urn:cts:latinLit:phi0959.phi008:5.2.64	aequoris - haec gelido terra sub axe iacet -
urn:cts:latinLit:phi0959.phi008:5.2.65	nec me tam cruciat numquam sine frigore caelum,
urn:cts:latinLit:phi0959.phi008:5.2.66	glaebaque canenti semper obusta gelu,
urn:cts:latinLit:phi0959.phi008:5.2.67	nesciaque  est vocis quod barbara lingua Latinae,
urn:cts:latinLit:phi0959.phi008:5.2.68	Graecaque quod Getico victa  loquella sono est,
urn:cts:latinLit:phi0959.phi008:5.2.69	quam quod finitimo cinctus premor undique Marte,
urn:cts:latinLit:phi0959.phi008:5.2.70	vixque brevis tutum  murus ab hoste facit.
urn:cts:latinLit:phi0959.phi008:5.2.71	pax tamen interdum est, pacis fiducia numquam:
urn:cts:latinLit:phi0959.phi008:5.2.72	sic hic nunc patitur, nunc timet arma locus.
urn:cts:latinLit:phi0959.phi008:5.2.73	hinc ego dum muter, vel me Zanclaea Charybdis
urn:cts:latinLit:phi0959.phi008:5.2.74	devoret atque suis ad Styga mittat aquis,
urn:cts:latinLit:phi0959.phi008:5.2.75	vel rapidae flammis urar patienter in Aetnae,
urn:cts:latinLit:phi0959.phi008:5.2.76	vel freta Leucadii mittar in alta dei.
urn:cts:latinLit:phi0959.phi008:5.2.77	quod petimus, poena est: neque enim miser esse recuso,
urn:cts:latinLit:phi0959.phi008:5.2.78	sed precor ut possim tutius esse miser.

urn:cts:latinLit:phi0959.phi008:5.3.1	Illa dies haec est, qua te celebrare poetae,
urn:cts:latinLit:phi0959.phi008:5.3.2	si modo non fallunt tempora, Bacche, solent,
urn:cts:latinLit:phi0959.phi008:5.3.3	festaque odoratis innectunt tempora sertis,
urn:cts:latinLit:phi0959.phi008:5.3.4	et dicunt laudes ad tua vina tuas.
urn:cts:latinLit:phi0959.phi008:5.3.5	inter quos, memini, dum me mea fata sinebant,
urn:cts:latinLit:phi0959.phi008:5.3.6	non invisa tibi pars ego saepe fui,
urn:cts:latinLit:phi0959.phi008:5.3.7	quem nunc suppositum stellis Cynosuridos Ursae
urn:cts:latinLit:phi0959.phi008:5.3.8	iuncta tenet crudis Sarmatis ora Getis,
urn:cts:latinLit:phi0959.phi008:5.3.9	quique prius mollem vacuamque laboribus egi
urn:cts:latinLit:phi0959.phi008:5.3.10	in studiis vitam Pieridumque choro,
urn:cts:latinLit:phi0959.phi008:5.3.11	nunc procul a patria Getieis circumsonor armis
urn:cts:latinLit:phi0959.phi008:5.3.12	multa prius pelago multaque passus humo.
urn:cts:latinLit:phi0959.phi008:5.3.13	sive mihi casus sive hoc dedit ira deorum,
urn:cts:latinLit:phi0959.phi008:5.3.14	nubila nascenti seu mihi Parca fuit,
urn:cts:latinLit:phi0959.phi008:5.3.15	tu tamen e sacris hederae  cultoribus unum
urn:cts:latinLit:phi0959.phi008:5.3.16	numine debueras sustinuisse tuo.
urn:cts:latinLit:phi0959.phi008:5.3.17	an dominae fati quicquid cecinere sorores,
urn:cts:latinLit:phi0959.phi008:5.3.18	omne sub arbitrio desinit esse dei?
urn:cts:latinLit:phi0959.phi008:5.3.19	ipse quoque aetherias meritis invectus es arces,
urn:cts:latinLit:phi0959.phi008:5.3.20	quo non exiguo facta labore via est.
urn:cts:latinLit:phi0959.phi008:5.3.21	nec patria est habitata tibi, sed adusque nivosum
urn:cts:latinLit:phi0959.phi008:5.3.22	Strymona venisti Marticolamque Geten,
urn:cts:latinLit:phi0959.phi008:5.3.23	Persidaque et lato spatiantem flumine Gangen,
urn:cts:latinLit:phi0959.phi008:5.3.24	et quascumque bibit decolor Indus aquas.
urn:cts:latinLit:phi0959.phi008:5.3.25	scilicet hanc legem nentes fatalia Parcae
urn:cts:latinLit:phi0959.phi008:5.3.26	stamina bis genito bis cecinere tibi.
urn:cts:latinLit:phi0959.phi008:5.3.27	me quoque, si fas est exemplis ire deorum,
urn:cts:latinLit:phi0959.phi008:5.3.28	ferrea sors vitae difficilisque premit.
urn:cts:latinLit:phi0959.phi008:5.3.29	illo nec levius cecidi, quem magna locutum
urn:cts:latinLit:phi0959.phi008:5.3.30	reppulit a Thebis Iuppiter igne suo.
urn:cts:latinLit:phi0959.phi008:5.3.31	ut tamen audisti percussum fulmine vatem,
urn:cts:latinLit:phi0959.phi008:5.3.32	admonitu matris condoluisse potes,
urn:cts:latinLit:phi0959.phi008:5.3.33	et potes aspiciens circum tua sacra potas,
urn:cts:latinLit:phi0959.phi008:5.3.34	"nescioquis nostri" dicere "cultor abest."
urn:cts:latinLit:phi0959.phi008:5.3.35	fer, bone Liber, opem: sic altera  degravet ulmum
urn:cts:latinLit:phi0959.phi008:5.3.36	vitis et incluso plena sit uva inero,
urn:cts:latinLit:phi0959.phi008:5.3.37	sic tibi cum Bacchis Satyrorum gnava iuventus
urn:cts:latinLit:phi0959.phi008:5.3.38	adsit, et attonito non taceare sono,
urn:cts:latinLit:phi0959.phi008:5.3.39	ossa bipenniferi sic sint male pressa Lycurgi,
urn:cts:latinLit:phi0959.phi008:5.3.40	impia nec poena Pentheos umbra vacet,
urn:cts:latinLit:phi0959.phi008:5.3.41	sic micet aeternum vicinaque sidera vincat
urn:cts:latinLit:phi0959.phi008:5.3.42	coniugis in caelo clara corona tuae .
urn:cts:latinLit:phi0959.phi008:5.3.43	huc ades et casus releves, pulcherrime, nostros,
urn:cts:latinLit:phi0959.phi008:5.3.44	unum de numero me memor esse tuo.
urn:cts:latinLit:phi0959.phi008:5.3.45	sunt dis inter se commercia, flectere tempta
urn:cts:latinLit:phi0959.phi008:5.3.46	Caesareum numen numine, Bacche, tuo.
urn:cts:latinLit:phi0959.phi008:5.3.47	vos quoque, consortes studii, pia turba, poetae,
urn:cts:latinLit:phi0959.phi008:5.3.48	haec eadem sumpto quisque rogate mero.
urn:cts:latinLit:phi0959.phi008:5.3.49	atque atque vestrum, Nasonis nomine dicto,
urn:cts:latinLit:phi0959.phi008:5.3.50	 opponat  lacrimis pocula mixta suis,
urn:cts:latinLit:phi0959.phi008:5.3.51	admonitusque mei, cum circumspexerit omnes,
urn:cts:latinLit:phi0959.phi008:5.3.52	dicat " ubi est nostri pars modo Naso chori?"
urn:cts:latinLit:phi0959.phi008:5.3.53	idque ita, si vestrum merui candore favorem,
urn:cts:latinLit:phi0959.phi008:5.3.54	nullaque iudicio littera laesa meo est,
urn:cts:latinLit:phi0959.phi008:5.3.55	si, veterum digne veneror cum scripta virorum,
urn:cts:latinLit:phi0959.phi008:5.3.56	proxima non illis esse minora reor.
urn:cts:latinLit:phi0959.phi008:5.3.57	sic igitur dextro faciatis Apolline carmen:
urn:cts:latinLit:phi0959.phi008:5.3.58	quod licet, inter vos nomen habete meum.

urn:cts:latinLit:phi0959.phi008:5.4.1	Litore ab Euxino Nasonis epistula veni,
urn:cts:latinLit:phi0959.phi008:5.4.2	lassaque facta mari lassaque facta via,
urn:cts:latinLit:phi0959.phi008:5.4.3	qui mihi flens dixit " tu, cui licet, aspice Romam.
urn:cts:latinLit:phi0959.phi008:5.4.4	heu quanto melior sors tua sorte mea est!"
urn:cts:latinLit:phi0959.phi008:5.4.5	flens quoque me scripsit, nec qua signabar, ad os est
urn:cts:latinLit:phi0959.phi008:5.4.6	ante, sed ad madidas gemma relata genas.
urn:cts:latinLit:phi0959.phi008:5.4.7	tristitiae causam siquis cognoscere quaerit,
urn:cts:latinLit:phi0959.phi008:5.4.8	ostendi solem postulat ille sibi,
urn:cts:latinLit:phi0959.phi008:5.4.9	nec frondem in silvis, nec aperto mollia prato
urn:cts:latinLit:phi0959.phi008:5.4.10	gramina, nec pleno flumine cernit aquam ;
urn:cts:latinLit:phi0959.phi008:5.4.11	quid Priamus doleat, mirabitur, Hectore rapto,
urn:cts:latinLit:phi0959.phi008:5.4.12	quidve Philoctetes ictus ab angue gemat.
urn:cts:latinLit:phi0959.phi008:5.4.13	di facerent utinam talis status esset in illo,
urn:cts:latinLit:phi0959.phi008:5.4.14	ut non tristitiae causa dolenda foret!
urn:cts:latinLit:phi0959.phi008:5.4.15	fert tamen, ut debet, casus patienter amaros,
urn:cts:latinLit:phi0959.phi008:5.4.16	more nec indomiti frena recusat equi.
urn:cts:latinLit:phi0959.phi008:5.4.17	nec fore perpetuam sperat sibi numinis iram,
urn:cts:latinLit:phi0959.phi008:5.4.18	conscius in culpa non scelus esse sua.
urn:cts:latinLit:phi0959.phi008:5.4.19	saepe refert, sit quanta dei clementia, cuius
urn:cts:latinLit:phi0959.phi008:5.4.20	se quoque in exemplis adnumerare solet:
urn:cts:latinLit:phi0959.phi008:5.4.21	nam, quod opes teneat patrias, quod nomina civis,
urn:cts:latinLit:phi0959.phi008:5.4.22	denique quod vivat, munus habere dei.
urn:cts:latinLit:phi0959.phi008:5.4.23	te tamen (o, si quid credis mihi, carior illi
urn:cts:latinLit:phi0959.phi008:5.4.24	omnibus) in toto pectore semper habet;
urn:cts:latinLit:phi0959.phi008:5.4.25	teque Menoetiaden, te, qui comitatus Oresten,
urn:cts:latinLit:phi0959.phi008:5.4.26	te vocat Aegiden Euryalumque suum.
urn:cts:latinLit:phi0959.phi008:5.4.27	nec patriam magis ille suam desiderat et quae
urn:cts:latinLit:phi0959.phi008:5.4.28	plurima eum patria sentit abesse sibi,
urn:cts:latinLit:phi0959.phi008:5.4.29	quam vultus oculosque tuos, o dulcior illo
urn:cts:latinLit:phi0959.phi008:5.4.30	melle, quod in ceris Attica ponit apis.
urn:cts:latinLit:phi0959.phi008:5.4.31	saepe etiam maerens tempus reminiscitur illud,
urn:cts:latinLit:phi0959.phi008:5.4.32	quod non praeventum morte fuisse dolet;
urn:cts:latinLit:phi0959.phi008:5.4.33	cumque alii fugerent subitae contagia cladis,
urn:cts:latinLit:phi0959.phi008:5.4.34	nec vellent ictae limen adire domus,
urn:cts:latinLit:phi0959.phi008:5.4.35	te sibi cum paucis meminit mansisse fidelem,
urn:cts:latinLit:phi0959.phi008:5.4.36	si paucos aliquis tresve duosve vocat.
urn:cts:latinLit:phi0959.phi008:5.4.37	quamvis attonitus, sensit tamen omnia, nec te
urn:cts:latinLit:phi0959.phi008:5.4.38	se minus adversis indoluisse suis.
urn:cts:latinLit:phi0959.phi008:5.4.39	verba solet vultumque tuum gemitusque referre,
urn:cts:latinLit:phi0959.phi008:5.4.40	et te flente suos emaduisse sinus:
urn:cts:latinLit:phi0959.phi008:5.4.41	quam sibi praestiteris, qua consolatus amicum
urn:cts:latinLit:phi0959.phi008:5.4.42	sis ope, solandus cum simul ipse fores,
urn:cts:latinLit:phi0959.phi008:5.4.43	pro quibus affirmat fore se memoremque piumque,
urn:cts:latinLit:phi0959.phi008:5.4.44	sive diem videat sive tegatur humo,
urn:cts:latinLit:phi0959.phi008:5.4.45	per caput ipse suum solitus iurare tuumque,
urn:cts:latinLit:phi0959.phi008:5.4.46	quod scio non illi vilius esse suo.
urn:cts:latinLit:phi0959.phi008:5.4.47	plena tot ac tantis referetur gratia factis,
urn:cts:latinLit:phi0959.phi008:5.4.48	nec sinet ille tuos litus arare boves.
urn:cts:latinLit:phi0959.phi008:5.4.49	fac modo, constanter profugum tueare: quod ille,
urn:cts:latinLit:phi0959.phi008:5.4.50	qui bene te novit, non rogat, ipsa rogo.

urn:cts:latinLit:phi0959.phi008:5.5.1	Annuus adsuetum dominae natalis honorem
urn:cts:latinLit:phi0959.phi008:5.5.2	exigit: ite manus ad pia sacra meae.
urn:cts:latinLit:phi0959.phi008:5.5.3	sic quondam festum Lartius egerat heros
urn:cts:latinLit:phi0959.phi008:5.5.4	forsan in extremo coniugis orbe diem.
urn:cts:latinLit:phi0959.phi008:5.5.5	lingua favens adsit, nostrorum oblita malorum,
urn:cts:latinLit:phi0959.phi008:5.5.6	quae, puto, dedidicit iam bona verba loqui;
urn:cts:latinLit:phi0959.phi008:5.5.7	quaeque semel toto vestis mihi sumitur anno,
urn:cts:latinLit:phi0959.phi008:5.5.8	sumatur fatis discolor alba meis;
urn:cts:latinLit:phi0959.phi008:5.5.9	araque gramineo viridis de caespite fiat,
urn:cts:latinLit:phi0959.phi008:5.5.10	et velet tepidos nexa corona focos.
urn:cts:latinLit:phi0959.phi008:5.5.11	da mihi tura, puer, pingues facientia flammas,
urn:cts:latinLit:phi0959.phi008:5.5.12	quodque pio fusum stridat in igne merum.
urn:cts:latinLit:phi0959.phi008:5.5.13	optime natalis! quamvis procul absumus, opto
urn:cts:latinLit:phi0959.phi008:5.5.14	candidus huc venias dissimilisque meo,
urn:cts:latinLit:phi0959.phi008:5.5.15	si quod et instabat dominae miserabile vulnus,
urn:cts:latinLit:phi0959.phi008:5.5.16	sit perfuncta meis tempus in omne malis;
urn:cts:latinLit:phi0959.phi008:5.5.17	quaeque gravi nuper plus quam quassata procella est,
urn:cts:latinLit:phi0959.phi008:5.5.18	quod superest, tutum per mare navis eat.
urn:cts:latinLit:phi0959.phi008:5.5.19	illa domo nataque sua patriaque fruatur
urn:cts:latinLit:phi0959.phi008:5.5.20	erepta haec uni sit satis esse mihi -
urn:cts:latinLit:phi0959.phi008:5.5.21	quatenus et non est in caro coniuge felix,
urn:cts:latinLit:phi0959.phi008:5.5.22	pars vitae tristi cetera nube vacet,
urn:cts:latinLit:phi0959.phi008:5.5.23	vivat, ametque virum, quoniam sic cogitur, absens,
urn:cts:latinLit:phi0959.phi008:5.5.24	consumatque annos, sed diuturna, suos.
urn:cts:latinLit:phi0959.phi008:5.5.25	adicerem et nostros, sed ne contagia fati
urn:cts:latinLit:phi0959.phi008:5.5.26	corrumpant timeo, quos agit ipsa, mei.
urn:cts:latinLit:phi0959.phi008:5.5.27	nil homini certum est. fieri quis posse putaret,
urn:cts:latinLit:phi0959.phi008:5.5.28	ut facerem in mediis haec ego sacra Getis?
urn:cts:latinLit:phi0959.phi008:5.5.29	aspice ut aura tamen fumos e ture coortos
urn:cts:latinLit:phi0959.phi008:5.5.30	in partes Italas et loca dextra ferat.
urn:cts:latinLit:phi0959.phi008:5.5.31	sensus inest igitur nebulis, quas exigit ignis:
urn:cts:latinLit:phi0959.phi008:5.5.32	consilio fugiunt aethera, Ponte,  tuum.
urn:cts:latinLit:phi0959.phi008:5.5.33	consilio, commune sacrum cum fiat in ara
urn:cts:latinLit:phi0959.phi008:5.5.34	fratribus, alterna qui periere manu,
urn:cts:latinLit:phi0959.phi008:5.5.35	ipsa sibi discors, tamquam mandetur ab illis,
urn:cts:latinLit:phi0959.phi008:5.5.36	scinditur in partes atra favilla duas.
urn:cts:latinLit:phi0959.phi008:5.5.37	hoc, memini, quondam fieri non posse loquebar,
urn:cts:latinLit:phi0959.phi008:5.5.38	et me Battiades iudice falsus erat:
urn:cts:latinLit:phi0959.phi008:5.5.39	omnia nunc credo, cum tu non stultus ab Arcto
urn:cts:latinLit:phi0959.phi008:5.5.40	terga, vapor, dederis Ausoniamque petas.
urn:cts:latinLit:phi0959.phi008:5.5.41	haec ergo lux est, quae si non orta fuisset,
urn:cts:latinLit:phi0959.phi008:5.5.42	nulla fuit misero festa videnda mihi.
urn:cts:latinLit:phi0959.phi008:5.5.43	edidit haec mores illis heroisin  aequos,
urn:cts:latinLit:phi0959.phi008:5.5.44	quis erat Etion Icariusque pater.
urn:cts:latinLit:phi0959.phi008:5.5.45	nata pudicitia est, virtus  probitasque, fidesque,
urn:cts:latinLit:phi0959.phi008:5.5.46	at non sunt ista gaudia nata die,
urn:cts:latinLit:phi0959.phi008:5.5.47	sed labor et curae fortunaque moribus impar,
urn:cts:latinLit:phi0959.phi008:5.5.48	iustaque de viduo paene querella toro.
urn:cts:latinLit:phi0959.phi008:5.5.49	scilicet adversis probitas exercita rebus
urn:cts:latinLit:phi0959.phi008:5.5.50	tristi materiam, tempore laudis habet,
urn:cts:latinLit:phi0959.phi008:5.5.51	si nihil infesti durus vidisset Ulixes,
urn:cts:latinLit:phi0959.phi008:5.5.52	Penelope felix sed sine laude foret,
urn:cts:latinLit:phi0959.phi008:5.5.53	victor Echionias si vir penetrasset in arces,
urn:cts:latinLit:phi0959.phi008:5.5.54	forsitan Euadnen vix sua nosset humus.
urn:cts:latinLit:phi0959.phi008:5.5.55	cum Pelia genitae tot sint, cur nobilis una est?
urn:cts:latinLit:phi0959.phi008:5.5.56	nempe fuit misero nupta quod una viro.
urn:cts:latinLit:phi0959.phi008:5.5.57	effice ut Iliacas tangat prior alter harenas,
urn:cts:latinLit:phi0959.phi008:5.5.58	Laudamia nihil cur referatur erit.
urn:cts:latinLit:phi0959.phi008:5.5.59	et tua, quod malles, pietas ignota maneret,
urn:cts:latinLit:phi0959.phi008:5.5.60	implerent venti si mea vela sui.
urn:cts:latinLit:phi0959.phi008:5.5.61	di tamen et Caesar dis accessure, sed olim,
urn:cts:latinLit:phi0959.phi008:5.5.62	aequarint Pyhos cum tua fata dies,
urn:cts:latinLit:phi0959.phi008:5.5.63	non mihi, qui poenam fateor meruisse, sed illi
urn:cts:latinLit:phi0959.phi008:5.5.64	parcite, quae nullo digna dolore dolet.

urn:cts:latinLit:phi0959.phi008:5.6.1	Tu quoque, nostrarum quondam fiducia rerum,
urn:cts:latinLit:phi0959.phi008:5.6.2	qui mihi confugiam, qui mihi portus eras,
urn:cts:latinLit:phi0959.phi008:5.6.3	tu quoque suscepti curam dimittis amici,
urn:cts:latinLit:phi0959.phi008:5.6.4	officiique pium tam cito ponis onus?
urn:cts:latinLit:phi0959.phi008:5.6.5	sarcina sum, fateor, quam si non  tempore nostro
urn:cts:latinLit:phi0959.phi008:5.6.6	depositurus eras, non subeunda fuit.
urn:cts:latinLit:phi0959.phi008:5.6.7	fluctibus in mediis navem, Palinure, relinquis?
urn:cts:latinLit:phi0959.phi008:5.6.8	ne fuge, neve tua sit minor arte fides.
urn:cts:latinLit:phi0959.phi008:5.6.9	numquid Achilleos inter fera proelia fidi
urn:cts:latinLit:phi0959.phi008:5.6.10	deseruit levitas Automedontis equos?
urn:cts:latinLit:phi0959.phi008:5.6.11	quem semel excepit, numquam Podalirius aegro
urn:cts:latinLit:phi0959.phi008:5.6.12	promissam medicae non tulit artis opem.
urn:cts:latinLit:phi0959.phi008:5.6.13	turpius eicitur, quam non admittitur hospes:
urn:cts:latinLit:phi0959.phi008:5.6.14	quae patuit, dextrae firma sit ara meae.
urn:cts:latinLit:phi0959.phi008:5.6.15	nil nisi me solum primo tutatus es; at nunc
urn:cts:latinLit:phi0959.phi008:5.6.16	me pariter serva iudiciumque tuum,
urn:cts:latinLit:phi0959.phi008:5.6.17	si modo non aliqua est in me nova culpa, tuamque
urn:cts:latinLit:phi0959.phi008:5.6.18	mutarunt subito crimina nostra fidem,
urn:cts:latinLit:phi0959.phi008:5.6.19	spiritus hic, Scythica quem non bene ducimus aura,
urn:cts:latinLit:phi0959.phi008:5.6.20	quod cupio, membris exeat ante meis,
urn:cts:latinLit:phi0959.phi008:5.6.21	quam tua delicto stringantur pectora nostro,
urn:cts:latinLit:phi0959.phi008:5.6.22	et videar merito vilior esse tibi.
urn:cts:latinLit:phi0959.phi008:5.6.23	non adeo toti fatis urguemur iniquis,
urn:cts:latinLit:phi0959.phi008:5.6.24	ut mea sit longis mens quoque mota malis.
urn:cts:latinLit:phi0959.phi008:5.6.25	finge tamen motam, quotiens Agamemnone natum
urn:cts:latinLit:phi0959.phi008:5.6.26	dixisse in Pyladen improba verba putas?
urn:cts:latinLit:phi0959.phi008:5.6.27	nec procul a vero est quin et  pulsarit amicum:
urn:cts:latinLit:phi0959.phi008:5.6.28	mansit in officiis non minus ille suis.
urn:cts:latinLit:phi0959.phi008:5.6.29	hoc est cum miseris solum commune beatis,
urn:cts:latinLit:phi0959.phi008:5.6.30	ambobus tribui quod solet obsequium :
urn:cts:latinLit:phi0959.phi008:5.6.31	ceditur et caecis et quos praetexta verendos
urn:cts:latinLit:phi0959.phi008:5.6.32	virgaque cum verbis imperiosa facit,
urn:cts:latinLit:phi0959.phi008:5.6.33	si mihi non parcis, fortunae parcere debes:
urn:cts:latinLit:phi0959.phi008:5.6.34	non habet in nobis ullius ira locum.
urn:cts:latinLit:phi0959.phi008:5.6.35	elige nostrorum minimum minimumque laborum,
urn:cts:latinLit:phi0959.phi008:5.6.36	isto, quod reris,  grandius illud erit.
urn:cts:latinLit:phi0959.phi008:5.6.37	quam multa madidae celantur harundine fossae,
urn:cts:latinLit:phi0959.phi008:5.6.38	florida quam multas Hybla tuetur apes,
urn:cts:latinLit:phi0959.phi008:5.6.39	quam multae gracili terrena sub horrea ferre
urn:cts:latinLit:phi0959.phi008:5.6.40	limite formicae grana reperta solent,
urn:cts:latinLit:phi0959.phi008:5.6.41	tam me circumstat  densorum turba malorum.
urn:cts:latinLit:phi0959.phi008:5.6.42	crede mihi, vero est nostra querella minor.
urn:cts:latinLit:phi0959.phi008:5.6.43	his qui contentus non est, in litus harenas,
urn:cts:latinLit:phi0959.phi008:5.6.44	in segetem spicas, in mare fundat aquas.
urn:cts:latinLit:phi0959.phi008:5.6.45	intempestivos igitur compesce tumores,
urn:cts:latinLit:phi0959.phi008:5.6.46	vela nec in medio desere nostra mari.

urn:cts:latinLit:phi0959.phi008:5.7.1	Quam legis, ex illa tibi venit epistula terra,
urn:cts:latinLit:phi0959.phi008:5.7.2	latus ubi aequoreis additur Hister aquis,
urn:cts:latinLit:phi0959.phi008:5.7.3	si tibi contingit cum dulci vita salute,
urn:cts:latinLit:phi0959.phi008:5.7.4	candida fortunae pars manet una meae.
urn:cts:latinLit:phi0959.phi008:5.7.5	scilicet, ut semper, quid agam, carissime, quaeris;
urn:cts:latinLit:phi0959.phi008:5.7.6	quamvis hoc vel me scire tacente potes,
urn:cts:latinLit:phi0959.phi008:5.7.7	sum miser; haec brevis est nostrorum summa malorum,
urn:cts:latinLit:phi0959.phi008:5.7.8	quisquis et offenso Caesare vivit, erit.
urn:cts:latinLit:phi0959.phi008:5.7.9	turba Tomitanae quae sit regionis et inter
urn:cts:latinLit:phi0959.phi008:5.7.10	quos habitem mores, discere cura tibi est?
urn:cts:latinLit:phi0959.phi008:5.7.11	mixta sit haec quamvis inter Graecosque Getasque,
urn:cts:latinLit:phi0959.phi008:5.7.12	a male pacatis plus trahit ora Getis.
urn:cts:latinLit:phi0959.phi008:5.7.13	Sarmaticae maior Geticaeque frequentia gentis
urn:cts:latinLit:phi0959.phi008:5.7.14	per medias in equis itque reditque vias.
urn:cts:latinLit:phi0959.phi008:5.7.15	in quibus est nemo, qui non coryton et arcum
urn:cts:latinLit:phi0959.phi008:5.7.16	telaque vipereo lurida felle gerat,
urn:cts:latinLit:phi0959.phi008:5.7.17	vox fera, trux vultus, verissima Martis  imago,
urn:cts:latinLit:phi0959.phi008:5.7.18	non coma, non ulla barba resecta manu,
urn:cts:latinLit:phi0959.phi008:5.7.19	dextera non segnis fixo dare vulnera cultro,
urn:cts:latinLit:phi0959.phi008:5.7.20	quem iunctum lateri barbarus omnis habet,
urn:cts:latinLit:phi0959.phi008:5.7.21	vivit in his heu nunc, lusorum  oblitus amorum,
urn:cts:latinLit:phi0959.phi008:5.7.22	hos videt, hos vates audit, amice, tuus:
urn:cts:latinLit:phi0959.phi008:5.7.23	atque utinam vivat non et  moriatur in illis,
urn:cts:latinLit:phi0959.phi008:5.7.24	absit ab invisis et tamen umbra locis.
urn:cts:latinLit:phi0959.phi008:5.7.25	 carmina quod pleno saltari nostra theatro,
urn:cts:latinLit:phi0959.phi008:5.7.26	versibus et plaudi scribis, amice, meis,
urn:cts:latinLit:phi0959.phi008:5.7.27	nil equidem feci tu scis hoc ipse - theatris,
urn:cts:latinLit:phi0959.phi008:5.7.28	Musa nec in plausus ambitiosa mea est.
urn:cts:latinLit:phi0959.phi008:5.7.29	non tamen ingratum est, quodcumque oblivia nostri
urn:cts:latinLit:phi0959.phi008:5.7.30	impedit et profugi nomen in ora refert,
urn:cts:latinLit:phi0959.phi008:5.7.31	quamvis interdum, quae me laesisse recordor,
urn:cts:latinLit:phi0959.phi008:5.7.32	carmina devoveo Pieridasque meas,
urn:cts:latinLit:phi0959.phi008:5.7.33	cum bene devovi, nequeo tamen esse sine illis,
urn:cts:latinLit:phi0959.phi008:5.7.34	vulneribusque meis tela cruenta sequor,
urn:cts:latinLit:phi0959.phi008:5.7.35	quaeque modo Euboicis lacerata est fluctibus, audet
urn:cts:latinLit:phi0959.phi008:5.7.36	Graia Capheream currere puppis aquam.
urn:cts:latinLit:phi0959.phi008:5.7.37	nec tamen, ut lauder, vigilo curamque futuri
urn:cts:latinLit:phi0959.phi008:5.7.38	nominis, utilius quod latuisset, ago.
urn:cts:latinLit:phi0959.phi008:5.7.39	detineo studiis animum falloque dolores,
urn:cts:latinLit:phi0959.phi008:5.7.40	experior curis et dare verba meis.
urn:cts:latinLit:phi0959.phi008:5.7.41	quid potius faciam desertis solus in oris,
urn:cts:latinLit:phi0959.phi008:5.7.42	quamve malis aliam quaerere coner  opem?
urn:cts:latinLit:phi0959.phi008:5.7.43	sive locum specto, locus est inamabilis, et quo
urn:cts:latinLit:phi0959.phi008:5.7.44	esse nihil toto tristius orbe potest,
urn:cts:latinLit:phi0959.phi008:5.7.45	sive homines, vix sunt homines hoc nomine digni,
urn:cts:latinLit:phi0959.phi008:5.7.46	quamque lupi, saevae plus feritatis habent.
urn:cts:latinLit:phi0959.phi008:5.7.47	non metuunt leges, sed cedit viribus aequum,
urn:cts:latinLit:phi0959.phi008:5.7.48	victaque pugnaci iura sub ense iacent.
urn:cts:latinLit:phi0959.phi008:5.7.49	pellibus et laxis arcent mala frigora bracis,
urn:cts:latinLit:phi0959.phi008:5.7.50	oraque sunt longis horrida tecta comis,
urn:cts:latinLit:phi0959.phi008:5.7.51	in paucis remanent Graecae vestigia linguae,
urn:cts:latinLit:phi0959.phi008:5.7.52	haec quoque iam Getico barbara facta sono.
urn:cts:latinLit:phi0959.phi008:5.7.53	unus in hoc nemo est populo, qui forte Latine
urn:cts:latinLit:phi0959.phi008:5.7.54	quaelibet e medio reddere verba queat.
urn:cts:latinLit:phi0959.phi008:5.7.55	ille ego Romanus vates - ignoscite, Musae! -
urn:cts:latinLit:phi0959.phi008:5.7.56	Sarmatico cogor plurima more loqui.
urn:cts:latinLit:phi0959.phi008:5.7.57	en pudet et fateor, iam desuetudine longa
urn:cts:latinLit:phi0959.phi008:5.7.58	vix subeunt ipsi verba Latina mihi.
urn:cts:latinLit:phi0959.phi008:5.7.59	nec dubito quin sint et in hoc non pauca libello
urn:cts:latinLit:phi0959.phi008:5.7.60	barbara . non hominis culpa, sed ista loci.
urn:cts:latinLit:phi0959.phi008:5.7.61	ne tamen Ausoniae perdam commercia linguae,
urn:cts:latinLit:phi0959.phi008:5.7.62	et fiat patrio vox mea muta sono,
urn:cts:latinLit:phi0959.phi008:5.7.63	ipse loquor mecum desuetaque verba retracto,
urn:cts:latinLit:phi0959.phi008:5.7.64	et studii repeto signa sinistra mei.
urn:cts:latinLit:phi0959.phi008:5.7.65	sic animum tempusque traho, sic meque  reduco
urn:cts:latinLit:phi0959.phi008:5.7.66	a contemplatu summoveoque mali.
urn:cts:latinLit:phi0959.phi008:5.7.67	carminibus quaero miserarum oblivia rerum:
urn:cts:latinLit:phi0959.phi008:5.7.68	praemia si studio consequar ista, sat est.

urn:cts:latinLit:phi0959.phi008:5.8.1	Non adeo cecidi, quamvis abiectus, ut infra
urn:cts:latinLit:phi0959.phi008:5.8.2	te quoque sim, inferius quo nihil esse potest,
urn:cts:latinLit:phi0959.phi008:5.8.3	quae tibi res animos in me facit, improbe? curve
urn:cts:latinLit:phi0959.phi008:5.8.4	casibus insultas, quos potes ipse pati?
urn:cts:latinLit:phi0959.phi008:5.8.5	nec mala te reddunt mitem placidumque iacenti
urn:cts:latinLit:phi0959.phi008:5.8.6	nostra, quibus possint inlacrimare ferae;
urn:cts:latinLit:phi0959.phi008:5.8.7	nec metuis dubio Fortunae stantis in orbe
urn:cts:latinLit:phi0959.phi008:5.8.8	numen, et exosae verba superba deae.
urn:cts:latinLit:phi0959.phi008:5.8.9	Exigit  a dignis  ultrix Rhamnusia poenas:
urn:cts:latinLit:phi0959.phi008:5.8.10	inposito calcas quid  mea fata pede?
urn:cts:latinLit:phi0959.phi008:5.8.11	vidi ego naufragium qui risit  in aequora  mergi,
urn:cts:latinLit:phi0959.phi008:5.8.12	et " numquam" dixi " iustior unda fuit."
urn:cts:latinLit:phi0959.phi008:5.8.13	vilia qui quondam miseris alimenta negarat,
urn:cts:latinLit:phi0959.phi008:5.8.14	nunc mendicato pascitur ipse cibo.
urn:cts:latinLit:phi0959.phi008:5.8.15	passibus ambiguis Fortuna volubilis errat
urn:cts:latinLit:phi0959.phi008:5.8.16	et manet in nullo certa tenaxque loco,
urn:cts:latinLit:phi0959.phi008:5.8.17	sed modo laeta venit,  vultus modo sumit acerbos,
urn:cts:latinLit:phi0959.phi008:5.8.18	et tantum constans in levitate sua est.
urn:cts:latinLit:phi0959.phi008:5.8.19	nos quoque floruimus, sed flos erat ille caducus,
urn:cts:latinLit:phi0959.phi008:5.8.20	flammaque de stipula nostra brevisque fuit.
urn:cts:latinLit:phi0959.phi008:5.8.21	neve tamen tota capias fera gaudia mente,
urn:cts:latinLit:phi0959.phi008:5.8.22	non est placandi spes mihi nulla dei,
urn:cts:latinLit:phi0959.phi008:5.8.23	vel quia peccavi citra scelus, utque pudore
urn:cts:latinLit:phi0959.phi008:5.8.24	non caret, invidia sic mea culpa caret,
urn:cts:latinLit:phi0959.phi008:5.8.25	vel quia nil ingens ad finem solis ab ortu
urn:cts:latinLit:phi0959.phi008:5.8.26	illo, cui paret, mitius orbis habet.
urn:cts:latinLit:phi0959.phi008:5.8.27	scilicet ut non est per vim superabilis ulli,
urn:cts:latinLit:phi0959.phi008:5.8.28	molle cor ad timidas sic habet ille preces,
urn:cts:latinLit:phi0959.phi008:5.8.29	exemploque deum, quibus accessurus et ipse est,
urn:cts:latinLit:phi0959.phi008:5.8.30	cum poenae venia plura roganda  dabit.
urn:cts:latinLit:phi0959.phi008:5.8.31	si numeres anno soles et nubila toto,
urn:cts:latinLit:phi0959.phi008:5.8.32	invenies nitidum saepius esse diem.
urn:cts:latinLit:phi0959.phi008:5.8.33	ergo ne nimium nostra laetere ruina,
urn:cts:latinLit:phi0959.phi008:5.8.34	restitui quondam me quoque posse puta:
urn:cts:latinLit:phi0959.phi008:5.8.35	posse puta fieri lenito principe vultus
urn:cts:latinLit:phi0959.phi008:5.8.36	ut videas media tristis in urbe meos,
urn:cts:latinLit:phi0959.phi008:5.8.37	utque ego te videam causa graviore fugatum,
urn:cts:latinLit:phi0959.phi008:5.8.38	haec sunt a primis proxima vota meis.

urn:cts:latinLit:phi0959.phi008:5.9.1	O tua si sineres in nostris nomina poni
urn:cts:latinLit:phi0959.phi008:5.9.2	carminibus, positus quam mihi saepe fores :
urn:cts:latinLit:phi0959.phi008:5.9.3	te canerem solum, meriti memor, inque libellis
urn:cts:latinLit:phi0959.phi008:5.9.4	crevisset sine te pagina nulla meis.
urn:cts:latinLit:phi0959.phi008:5.9.5	quid tibi deberem, tota sciretur in urbe,
urn:cts:latinLit:phi0959.phi008:5.9.6	exul in amissa si tamen urbe legor.
urn:cts:latinLit:phi0959.phi008:5.9.7	te praesens mitem nosset, te serior aetas,
urn:cts:latinLit:phi0959.phi008:5.9.8	scripta vetustatem si modo nostra ferunt,
urn:cts:latinLit:phi0959.phi008:5.9.9	nec tibi cessaret doctus bene dicere lector:
urn:cts:latinLit:phi0959.phi008:5.9.10	hic te servato vate maneret honor.
urn:cts:latinLit:phi0959.phi008:5.9.11	Caesaris est primum munus, quod ducimus auras;
urn:cts:latinLit:phi0959.phi008:5.9.12	gratia post magnos est tibi habenda deos.
urn:cts:latinLit:phi0959.phi008:5.9.13	ille dedit vitam; tu, quam dedit ille, tueris,
urn:cts:latinLit:phi0959.phi008:5.9.14	et facis accepto munere posse frui.
urn:cts:latinLit:phi0959.phi008:5.9.15	cumque perhorruerit  casus pars maxima nostros,
urn:cts:latinLit:phi0959.phi008:5.9.16	pars etiam credi pertimuisse velit,
urn:cts:latinLit:phi0959.phi008:5.9.17	naufragiumque meum tumulo spectant  ab alto,
urn:cts:latinLit:phi0959.phi008:5.9.18	nec dederit nanti per freta saeva manum,
urn:cts:latinLit:phi0959.phi008:5.9.19	seminecem Stygia revocasti solus ab unda.
urn:cts:latinLit:phi0959.phi008:5.9.20	hoc quoque, quod memores possumus esse, tuum est.
urn:cts:latinLit:phi0959.phi008:5.9.21	di tibi se tribuant cum Caesare semper amicos :
urn:cts:latinLit:phi0959.phi008:5.9.22	non potuit votum plenius esse meum.
urn:cts:latinLit:phi0959.phi008:5.9.23	haec meus argutis, si tu paterere, libellis
urn:cts:latinLit:phi0959.phi008:5.9.24	poneret in multa luce videnda labor;
urn:cts:latinLit:phi0959.phi008:5.9.25	nunc quoque se, quamvis est  iussa quiescere, quin te
urn:cts:latinLit:phi0959.phi008:5.9.26	nominet invitum, vix mea Musa tenet,
urn:cts:latinLit:phi0959.phi008:5.9.27	utque canem pavidae nactum vestigia cervae
urn:cts:latinLit:phi0959.phi008:5.9.28	latrantem frustra copula dura tenet,
urn:cts:latinLit:phi0959.phi008:5.9.29	utque fores nondum reserati carceris acer
urn:cts:latinLit:phi0959.phi008:5.9.30	nunc pede, nunc ipsa fronte lacessit equus,
urn:cts:latinLit:phi0959.phi008:5.9.31	sic mea lege data vincta atque inclusa Thalia
urn:cts:latinLit:phi0959.phi008:5.9.32	per titulum vetiti nominis ire cupit.
urn:cts:latinLit:phi0959.phi008:5.9.33	ne tamen officio memoris laedaris amici,
urn:cts:latinLit:phi0959.phi008:5.9.34	parebo iussis - parce timere - tuis.
urn:cts:latinLit:phi0959.phi008:5.9.35	at non parerem, nisi me meminisse putares.
urn:cts:latinLit:phi0959.phi008:5.9.36	hoc quod non prohibet vox tua, gratus ero.
urn:cts:latinLit:phi0959.phi008:5.9.37	dumque quod o breve sit! - lumen vitale videbo,
urn:cts:latinLit:phi0959.phi008:5.9.38	serviet officio spiritus iste  tuo.

urn:cts:latinLit:phi0959.phi008:5.10.1	Ut sumus in Ponto, ter frigore constitit Hister,
urn:cts:latinLit:phi0959.phi008:5.10.2	facta est Euxini dura ter unda maris.
urn:cts:latinLit:phi0959.phi008:5.10.3	at mihi iam videor patria procul esse tot annis,
urn:cts:latinLit:phi0959.phi008:5.10.4	Dardana quot Graio Troia sub hoste fuit.
urn:cts:latinLit:phi0959.phi008:5.10.5	stare putes, adeo procedunt tempora tarde,
urn:cts:latinLit:phi0959.phi008:5.10.6	et peragit lentis passibus annus iter.
urn:cts:latinLit:phi0959.phi008:5.10.7	nec mihi solstitium quicquam de noctibus aufert,
urn:cts:latinLit:phi0959.phi008:5.10.8	efficit angustos nec mihi bruma dies,
urn:cts:latinLit:phi0959.phi008:5.10.9	scilicet in nobis rerum natura novata est,
urn:cts:latinLit:phi0959.phi008:5.10.10	cumque meis curis omnia longa facit.
urn:cts:latinLit:phi0959.phi008:5.10.11	an peragunt solitos communia tempora motus, suntque
urn:cts:latinLit:phi0959.phi008:5.10.12	stantque Housman magis vitae tempora dura meae?
urn:cts:latinLit:phi0959.phi008:5.10.13	quem tenet Euxini mendax cognomine litus,
urn:cts:latinLit:phi0959.phi008:5.10.14	et Scythici vere terra sinistra freti,
urn:cts:latinLit:phi0959.phi008:5.10.15	innumerae circa gentes fera bella minantur,
urn:cts:latinLit:phi0959.phi008:5.10.16	quae sibi non rapto  vivere turpe putant.
urn:cts:latinLit:phi0959.phi008:5.10.17	nil extra tutum est: tumulus defenditur ipse
urn:cts:latinLit:phi0959.phi008:5.10.18	moenibus exiguis ingenioque loci.
urn:cts:latinLit:phi0959.phi008:5.10.19	cum minime credas, ut aves, densissimus hostis
urn:cts:latinLit:phi0959.phi008:5.10.20	advolat, et praedam vix bene visus agit.
urn:cts:latinLit:phi0959.phi008:5.10.21	saepe intra muros clausis venientia portis
urn:cts:latinLit:phi0959.phi008:5.10.22	per medias legimus noxia tela vias.
urn:cts:latinLit:phi0959.phi008:5.10.23	est igitur rarus, rus qui  colere audeat, isque
urn:cts:latinLit:phi0959.phi008:5.10.24	hac arat infelix, hac tenet arma manu.
urn:cts:latinLit:phi0959.phi008:5.10.25	sub galea pastor iunctis pice cantat avenis,
urn:cts:latinLit:phi0959.phi008:5.10.26	proque lupo pavidae bella verentur oves.
urn:cts:latinLit:phi0959.phi008:5.10.27	vix ope castelli defendimur; et tamen intus
urn:cts:latinLit:phi0959.phi008:5.10.28	mixta facit Graecis barbara turba metum,
urn:cts:latinLit:phi0959.phi008:5.10.29	quippe simul nobis habitat discrimine nullo
urn:cts:latinLit:phi0959.phi008:5.10.30	barbarus et tecti plus quoque parte tenet,
urn:cts:latinLit:phi0959.phi008:5.10.31	quos  ut non timeas, possis odisse videndo
urn:cts:latinLit:phi0959.phi008:5.10.32	pellibus et longa pectora tecta coma.
urn:cts:latinLit:phi0959.phi008:5.10.33	hos quoque, qui geniti Graia creduntur ab urbe,
urn:cts:latinLit:phi0959.phi008:5.10.34	pro patrio cultu Persica braca tegit.
urn:cts:latinLit:phi0959.phi008:5.10.35	exercent illi sociae commercia linguae:
urn:cts:latinLit:phi0959.phi008:5.10.36	per gestum res est significanda mihi.
urn:cts:latinLit:phi0959.phi008:5.10.37	barbarus hic ego sum, qui non intellegor ulli,
urn:cts:latinLit:phi0959.phi008:5.10.38	et rident stolidi verba Latina Getae;
urn:cts:latinLit:phi0959.phi008:5.10.39	meque palam de me tuto mala saepe loquuntur,
urn:cts:latinLit:phi0959.phi008:5.10.40	forsitan obiciunt exiliumque mihi.
urn:cts:latinLit:phi0959.phi008:5.10.41	utque fit, in me aliquid ficti, dicentibus illis
urn:cts:latinLit:phi0959.phi008:5.10.42	abnuerim quotiens adnuerimque, putant,
urn:cts:latinLit:phi0959.phi008:5.10.43	adde quod iniustum  rigido ius dicitur ense,
urn:cts:latinLit:phi0959.phi008:5.10.44	dantur et in medio vulnera saepe foro.
urn:cts:latinLit:phi0959.phi008:5.10.45	o duram Lachesin, quae tam grave sidus habenti
urn:cts:latinLit:phi0959.phi008:5.10.46	fila dedit vitae non breviora meae!
urn:cts:latinLit:phi0959.phi008:5.10.47	quod patriae vultu vestroque caremus, amici,
urn:cts:latinLit:phi0959.phi008:5.10.48	atque hic in Scythicis gentibus esse queror :
urn:cts:latinLit:phi0959.phi008:5.10.49	utraque poena gravis, merui tamen urbe carere,
urn:cts:latinLit:phi0959.phi008:5.10.50	non merui tali forsitan esse loco.
urn:cts:latinLit:phi0959.phi008:5.10.51	quid loquor, a! demens? ipsam quoque perdere vitam,
urn:cts:latinLit:phi0959.phi008:5.10.52	Caesaris offenso numine, dignus eram.

urn:cts:latinLit:phi0959.phi008:5.11.1	Quod te nescioquis per iurgia dixerit esse
urn:cts:latinLit:phi0959.phi008:5.11.2	exulis uxorem, littera questa tua est.
urn:cts:latinLit:phi0959.phi008:5.11.3	indolui, non tam mea quod fortuna male audit,
urn:cts:latinLit:phi0959.phi008:5.11.4	qui iam consuevi fortiter esse miser,
urn:cts:latinLit:phi0959.phi008:5.11.5	quam quod cui minime vellem, sum causa pudoris,
urn:cts:latinLit:phi0959.phi008:5.11.6	teque reor nostris erubuisse malis.
urn:cts:latinLit:phi0959.phi008:5.11.7	perfer et obdura; multo graviora tulisti,
urn:cts:latinLit:phi0959.phi008:5.11.8	eripuit cum me principis ira tibi.
urn:cts:latinLit:phi0959.phi008:5.11.9	fallitur iste tamen, quo iudice nominor exul:
urn:cts:latinLit:phi0959.phi008:5.11.10	mollior est culpam poena secuta meam.
urn:cts:latinLit:phi0959.phi008:5.11.11	maxima poena mihi est ipsum offendisse, priusque
urn:cts:latinLit:phi0959.phi008:5.11.12	venisset mallem funeris hora mihi.
urn:cts:latinLit:phi0959.phi008:5.11.13	quassa tamen nostra est, non mersa  nec obruta navis,
urn:cts:latinLit:phi0959.phi008:5.11.14	utque caret portu, sic tamen extat aquis.
urn:cts:latinLit:phi0959.phi008:5.11.15	nec vitam nec opes nec ius mihi civis ademit,
urn:cts:latinLit:phi0959.phi008:5.11.16	qui merui vitio perdere cuncta meo.
urn:cts:latinLit:phi0959.phi008:5.11.17	sed quia peccato facinus non affuit illi,
urn:cts:latinLit:phi0959.phi008:5.11.18	nil nisi me patriis iussit abesse focis,
urn:cts:latinLit:phi0959.phi008:5.11.19	utque aliis, quorum numerum comprendere non est,
urn:cts:latinLit:phi0959.phi008:5.11.20	Caesareum numen sic mihi mite fuit.
urn:cts:latinLit:phi0959.phi008:5.11.21	ipse relegati, non exulis utitur in me
urn:cts:latinLit:phi0959.phi008:5.11.22	nomine . tuta suo iudice causa mea est.
urn:cts:latinLit:phi0959.phi008:5.11.23	iure igitur laudes. Caesar, pro parte virili
urn:cts:latinLit:phi0959.phi008:5.11.24	carmina nostra tuas qualiacumque canunt:
urn:cts:latinLit:phi0959.phi008:5.11.25	iure deos, ut adhuc caeli tibi limina claudant,
urn:cts:latinLit:phi0959.phi008:5.11.26	teque velint sine se, comprecor, esse deum.
urn:cts:latinLit:phi0959.phi008:5.11.27	optat idem populus; sed, ut in mare flumina vastum,
urn:cts:latinLit:phi0959.phi008:5.11.28	sic solet exiguae currere rivus aquae,
urn:cts:latinLit:phi0959.phi008:5.11.29	at tu fortunam, cuius vocor exul ab ore,
urn:cts:latinLit:phi0959.phi008:5.11.30	nomine mendaci parce gravare meam!

urn:cts:latinLit:phi0959.phi008:5.12.1	Scribis, ut oblectem studio lacrimabile tempus,
urn:cts:latinLit:phi0959.phi008:5.12.2	ne pereant turpi pectora nostra situ.
urn:cts:latinLit:phi0959.phi008:5.12.3	difficile est quod, amice, mones, quia carmina laetum
urn:cts:latinLit:phi0959.phi008:5.12.4	sunt opus, et pacem mentis habere volunt.
urn:cts:latinLit:phi0959.phi008:5.12.5	nostra per adversas agitur fortuna procellas,
urn:cts:latinLit:phi0959.phi008:5.12.6	sorte nec ulla mea tristior esse potest.
urn:cts:latinLit:phi0959.phi008:5.12.7	exigis ut Priamus natorum funere ludat,
urn:cts:latinLit:phi0959.phi008:5.12.8	et Niobe festos ducat ut orba choros.
urn:cts:latinLit:phi0959.phi008:5.12.9	luctibus an studio videor debere teneri,
urn:cts:latinLit:phi0959.phi008:5.12.10	solus in extremos iussus abire Getas?
urn:cts:latinLit:phi0959.phi008:5.12.11	des licet in valido pectus mihi robore fultum,
urn:cts:latinLit:phi0959.phi008:5.12.12	fama refert Anyti quale fuisse reo,
urn:cts:latinLit:phi0959.phi008:5.12.13	fracta cadet tantae sapientia mole ruinae:
urn:cts:latinLit:phi0959.phi008:5.12.14	plus valet humanis viribus ira dei.
urn:cts:latinLit:phi0959.phi008:5.12.15	ille senex, dictus sapiens ab Apolline, nullum
urn:cts:latinLit:phi0959.phi008:5.12.16	scribere in hoc casu sustinuisset opus.
urn:cts:latinLit:phi0959.phi008:5.12.17	ut veniant patriae, veniant oblivia vestri,
urn:cts:latinLit:phi0959.phi008:5.12.18	omnis ut amissi sensus abesse queat,
urn:cts:latinLit:phi0959.phi008:5.12.19	at timor officio fungi vetat ipse  quietum:
urn:cts:latinLit:phi0959.phi008:5.12.20	cinctus ab innumero me tenet hoste locus,
urn:cts:latinLit:phi0959.phi008:5.12.21	adde quod ingenium longa rubigine laesum
urn:cts:latinLit:phi0959.phi008:5.12.22	torpet et est multo, quam fuit ante, minus,
urn:cts:latinLit:phi0959.phi008:5.12.23	fertilis, assiduo si non renovatur  aratro,
urn:cts:latinLit:phi0959.phi008:5.12.24	nil nisi cum spinis gramen habebit ager.
urn:cts:latinLit:phi0959.phi008:5.12.25	tempore qui longo steterit, male curret  et inter
urn:cts:latinLit:phi0959.phi008:5.12.26	carceribus missos ultimus ibit equus,
urn:cts:latinLit:phi0959.phi008:5.12.27	vertitur in teneram cariem rimisque dehiscit,
urn:cts:latinLit:phi0959.phi008:5.12.28	siqua diu solitis cumba vacavit  aquis,
urn:cts:latinLit:phi0959.phi008:5.12.29	me quoque despera, fuerim cum parvus et ante,
urn:cts:latinLit:phi0959.phi008:5.12.30	illi, qui fueram, posse redire parem.
urn:cts:latinLit:phi0959.phi008:5.12.31	contudit ingenium patientia longa malorum,
urn:cts:latinLit:phi0959.phi008:5.12.32	et pars antiqui nulla vigoris adest.
urn:cts:latinLit:phi0959.phi008:5.12.33	siqua  tamen nobis, ut nunc quoque, sumpta tabella est,
urn:cts:latinLit:phi0959.phi008:5.12.34	inque suos volui cogere verba pedes,
urn:cts:latinLit:phi0959.phi008:5.12.35	carmina nulla mihi sunt scripta,  aut qualia cernis,
urn:cts:latinLit:phi0959.phi008:5.12.36	digna sui domini tempore, digna loco.
urn:cts:latinLit:phi0959.phi008:5.12.37	denique non parvas animo dat gloria vires,
urn:cts:latinLit:phi0959.phi008:5.12.38	et fecunda facit pectora laudis amor.
urn:cts:latinLit:phi0959.phi008:5.12.39	nominis et famae quondam fulgore trahebar,
urn:cts:latinLit:phi0959.phi008:5.12.40	dum tulit antemnas aura secunda meas.
urn:cts:latinLit:phi0959.phi008:5.12.41	non adeo est bene nunc ut sit mihi gloria curae:
urn:cts:latinLit:phi0959.phi008:5.12.42	si liceat, nulli cognitus esse velim,
urn:cts:latinLit:phi0959.phi008:5.12.43	an quia cesserunt primo bene carmina, suades
urn:cts:latinLit:phi0959.phi008:5.12.44	scribere, successus ut sequar ipse meos?
urn:cts:latinLit:phi0959.phi008:5.12.45	pace, novem, vestra liceat dixisse, sorores:
urn:cts:latinLit:phi0959.phi008:5.12.46	vos estis nostrae maxima causa fugae,
urn:cts:latinLit:phi0959.phi008:5.12.47	utque dedit iustas tauri fabricator aeni,
urn:cts:latinLit:phi0959.phi008:5.12.48	sic ego do poenas artibus ipse meis.
urn:cts:latinLit:phi0959.phi008:5.12.49	nil mihi debebat cum versibus amplius esse,
urn:cts:latinLit:phi0959.phi008:5.12.50	cum fugerem merito naufragus omne fretum,
urn:cts:latinLit:phi0959.phi008:5.12.51	at, puto, si demens studium fatale retemptem,
urn:cts:latinLit:phi0959.phi008:5.12.52	hic mihi praebebit carminis arma locus.
urn:cts:latinLit:phi0959.phi008:5.12.53	non liber hic ullus, non qui mihi commodet aurem,
urn:cts:latinLit:phi0959.phi008:5.12.54	verbaque significent quid mea, norit, adest.
urn:cts:latinLit:phi0959.phi008:5.12.55	omnia barbariae loca sunt vocisque ferinae,
urn:cts:latinLit:phi0959.phi008:5.12.56	omniaque hostilis  plena timore soni.
urn:cts:latinLit:phi0959.phi008:5.12.57	ipse mihi videor iam dedidicisse Latine:
urn:cts:latinLit:phi0959.phi008:5.12.58	nam didici Getice Sarmaticeque loqui.
urn:cts:latinLit:phi0959.phi008:5.12.59	nec tamen, ut verum fatear tibi, nostra teneri
urn:cts:latinLit:phi0959.phi008:5.12.60	a componendo carmine Musa potest.
urn:cts:latinLit:phi0959.phi008:5.12.61	scribimus et scriptos absumimus igne libellos:
urn:cts:latinLit:phi0959.phi008:5.12.62	exitus est studii parva favilla mei.
urn:cts:latinLit:phi0959.phi008:5.12.63	nec possum et cupio non nullos ducere versus :
urn:cts:latinLit:phi0959.phi008:5.12.64	ponitur idcirco noster in igne labor,
urn:cts:latinLit:phi0959.phi008:5.12.65	nec nisi pars casu flammis erepta dolove
urn:cts:latinLit:phi0959.phi008:5.12.66	ad vos ingenii pervenit ulla mei.
urn:cts:latinLit:phi0959.phi008:5.12.67	sic utinam, quae nil metuentem tale magistrum
urn:cts:latinLit:phi0959.phi008:5.12.68	perdidit, in cineres Ars mea versa foret!

urn:cts:latinLit:phi0959.phi008:5.13.1	Hanc tuus e Getico mittit tibi Naso salutem,
urn:cts:latinLit:phi0959.phi008:5.13.2	mittere si quisquam, quo caret ipse, potest,
urn:cts:latinLit:phi0959.phi008:5.13.3	aeger enim traxi contagia corpore mentis,
urn:cts:latinLit:phi0959.phi008:5.13.4	libera tormento pars mihi ne qua vacet,
urn:cts:latinLit:phi0959.phi008:5.13.5	perque dies multos lateris cruciatibus uror;
urn:cts:latinLit:phi0959.phi008:5.13.6	sic me non modico  frigore laesit hiems,
urn:cts:latinLit:phi0959.phi008:5.13.7	si tamen ipse vales, aliqua nos parte valemus:
urn:cts:latinLit:phi0959.phi008:5.13.8	quippe mea est umeris fulta ruina tuis.
urn:cts:latinLit:phi0959.phi008:5.13.9	Quid,  mihi cum dederis ingentia pignora, cumque
urn:cts:latinLit:phi0959.phi008:5.13.10	per numeros omnes hoc tueare caput,
urn:cts:latinLit:phi0959.phi008:5.13.11	quod tua me raro solatur epistula, peccas,
urn:cts:latinLit:phi0959.phi008:5.13.12	remque piam praestas, sed  mihi verba negas?
urn:cts:latinLit:phi0959.phi008:5.13.13	hoc, precor, emenda! quod si correxeris unum,
urn:cts:latinLit:phi0959.phi008:5.13.14	nullus in egregio corpore naevus erit.
urn:cts:latinLit:phi0959.phi008:5.13.15	pluribus accusem, fieri nisi possit, ut ad me
urn:cts:latinLit:phi0959.phi008:5.13.16	littera non veniat, missa sit illa tamen,
urn:cts:latinLit:phi0959.phi008:5.13.17	di faciant, ut sit temeraria nostra querella,
urn:cts:latinLit:phi0959.phi008:5.13.18	teque putem falso non meminisse mei.
urn:cts:latinLit:phi0959.phi008:5.13.19	quod precor, esse liquet: neque enim mutabile robur
urn:cts:latinLit:phi0959.phi008:5.13.20	credere me fas est pectoris esse tui.
urn:cts:latinLit:phi0959.phi008:5.13.21	cana prius gelido desint absinthia Ponto,
urn:cts:latinLit:phi0959.phi008:5.13.22	et careat dulci Trinacris Hybla thymo,
urn:cts:latinLit:phi0959.phi008:5.13.23	inmemorem quam te quisquam convincat amici.
urn:cts:latinLit:phi0959.phi008:5.13.24	non ita sunt fati stamina nigra mei.
urn:cts:latinLit:phi0959.phi008:5.13.25	tu tamen, ut possis falsae quoque pellere culpae
urn:cts:latinLit:phi0959.phi008:5.13.26	crimina, quod non es, ne videare, cave.
urn:cts:latinLit:phi0959.phi008:5.13.27	utque solebamus consumere longa loquendo
urn:cts:latinLit:phi0959.phi008:5.13.28	tempora, sermoni  deficiente die,
urn:cts:latinLit:phi0959.phi008:5.13.29	sic ferat ac referat tacitas nunc littera voces,
urn:cts:latinLit:phi0959.phi008:5.13.30	et peragant linguae charta manusque vices,
urn:cts:latinLit:phi0959.phi008:5.13.31	quod fore ne nimium videar diffidere, sitque
urn:cts:latinLit:phi0959.phi008:5.13.32	versibus hoc paucis admonuisse satis,
urn:cts:latinLit:phi0959.phi008:5.13.33	accipe quo semper finitur epistula verbo
urn:cts:latinLit:phi0959.phi008:5.13.34	atque meis distent ut tua fata! - "vale."

urn:cts:latinLit:phi0959.phi008:5.14.1	Quanta tibi dederim nostris monumenta libellis,
urn:cts:latinLit:phi0959.phi008:5.14.2	o mihi me coniunx carior, ipsa vides,
urn:cts:latinLit:phi0959.phi008:5.14.3	detrahat auctori multum fortuna licebit,
urn:cts:latinLit:phi0959.phi008:5.14.4	tu tamen ingenio clara ferere meo;
urn:cts:latinLit:phi0959.phi008:5.14.5	dumque legar, mecum pariter tua fama legetur,
urn:cts:latinLit:phi0959.phi008:5.14.6	nec potes in maestos omnis abire rogos;
urn:cts:latinLit:phi0959.phi008:5.14.7	cumque viri casu possis miseranda videri,
urn:cts:latinLit:phi0959.phi008:5.14.8	invenies aliquas, quae, quod es, esse velint,
urn:cts:latinLit:phi0959.phi008:5.14.9	quae te, nostrorum cum sis in parte malorum,
urn:cts:latinLit:phi0959.phi008:5.14.10	felicem dicant invideantque tibi.
urn:cts:latinLit:phi0959.phi008:5.14.11	non ego divitias dando tibi plura dedissem:
urn:cts:latinLit:phi0959.phi008:5.14.12	nil feret ad Manes divitis umbra suos.
urn:cts:latinLit:phi0959.phi008:5.14.13	perpetui fructum donavi nominis idque,
urn:cts:latinLit:phi0959.phi008:5.14.14	quo dare nil potui munere maius, habes.
urn:cts:latinLit:phi0959.phi008:5.14.15	adde quod, ut  rerum sola es tutela mearum,
urn:cts:latinLit:phi0959.phi008:5.14.16	ad te non parvi venit honoris onus,
urn:cts:latinLit:phi0959.phi008:5.14.17	quod numquam vox est de te mea muta tuique
urn:cts:latinLit:phi0959.phi008:5.14.18	indiciis debes esse superba viri.
urn:cts:latinLit:phi0959.phi008:5.14.19	quae ne quis possit temeraria dicere, persta,
urn:cts:latinLit:phi0959.phi008:5.14.20	et pariter serva meque piamque fidem.
urn:cts:latinLit:phi0959.phi008:5.14.21	nam tua, dum stetimus, turpi sine crimine mansit,
urn:cts:latinLit:phi0959.phi008:5.14.22	et tantum  probitas inreprehensa fuit.
urn:cts:latinLit:phi0959.phi008:5.14.23	area de  nostra nunc est tibi facta ruina
urn:cts:latinLit:phi0959.phi008:5.14.24	conspicuum virtus hic tua ponat opus.
urn:cts:latinLit:phi0959.phi008:5.14.25	esse bonam facile est, ubi, quod vetet esse, remotum est,
urn:cts:latinLit:phi0959.phi008:5.14.26	et nihil officio nupta quod obstet habet,
urn:cts:latinLit:phi0959.phi008:5.14.27	cum deus intonuit, non se subducere nimbo,
urn:cts:latinLit:phi0959.phi008:5.14.28	id demum est pietas, id socialis amor.
urn:cts:latinLit:phi0959.phi008:5.14.29	rara quidem virtus, quam non fortuna gubernet,
urn:cts:latinLit:phi0959.phi008:5.14.30	quae maneat stabili, eum fugit illa, pede.
urn:cts:latinLit:phi0959.phi008:5.14.31	siqua tamen pretium sibi virtus  ipsa petitum,
urn:cts:latinLit:phi0959.phi008:5.14.32	inque parum laetis ardua rebus adest,
urn:cts:latinLit:phi0959.phi008:5.14.33	ut tempus numeres, per saecula nulla tacetur,
urn:cts:latinLit:phi0959.phi008:5.14.34	et loca mirantur qua patet orbis iter.
urn:cts:latinLit:phi0959.phi008:5.14.35	aspicis ut longo teneat laudabilis aevo
urn:cts:latinLit:phi0959.phi008:5.14.36	nomen inextinctum Penelopea fides?
urn:cts:latinLit:phi0959.phi008:5.14.37	cernis ut Admeti cantetur et Hectoris uxor
urn:cts:latinLit:phi0959.phi008:5.14.38	ausaque in accensos Iphias ire rogos?
urn:cts:latinLit:phi0959.phi008:5.14.39	ut vivat fama coniunx Phylacea, cuius
urn:cts:latinLit:phi0959.phi008:5.14.40	Iliacam celeri vir pede pressit humum?
urn:cts:latinLit:phi0959.phi008:5.14.41	morte nihil opus est pro me, sed amore fideque:
urn:cts:latinLit:phi0959.phi008:5.14.42	non ex difficili fama petenda tibi est.
urn:cts:latinLit:phi0959.phi008:5.14.43	nec te credideris, quia non facis, ista moneri:
urn:cts:latinLit:phi0959.phi008:5.14.44	vela damus, quamvis remige puppis eat,
urn:cts:latinLit:phi0959.phi008:5.14.45	qui monet ut facias, quod iam facis, ille monendo
urn:cts:latinLit:phi0959.phi008:5.14.46	laudat et hortatu comprobat acta suo.
