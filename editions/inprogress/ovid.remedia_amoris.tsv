urn:cts:latinLit:phi0959.phi005:1	Legerat huius Amor titulum nomenque libelli:
urn:cts:latinLit:phi0959.phi005:2	'Bella mihi, video, bella parantur' ait.
urn:cts:latinLit:phi0959.phi005:3	'Parce tuum vatem sceleris damnare, Cupido,
urn:cts:latinLit:phi0959.phi005:4	Tradita qui toties te duce signa tuli.
urn:cts:latinLit:phi0959.phi005:5	Non ego Tydides, a quo tua saucia mater
urn:cts:latinLit:phi0959.phi005:6	In liquidum rediit aethera Martis equis.
urn:cts:latinLit:phi0959.phi005:7	Saepe tepent alii iuvenes: ego semper amavi,
urn:cts:latinLit:phi0959.phi005:8	Et si, quid faciam, nunc quoque, quaeris, amo.
urn:cts:latinLit:phi0959.phi005:9	Quin etiam docui, qua posses arte parari,
urn:cts:latinLit:phi0959.phi005:10	Et quod nunc ratio est, impetus ante fuit.
urn:cts:latinLit:phi0959.phi005:11	Nec te, blande puer, nec nostras prodimus artes,
urn:cts:latinLit:phi0959.phi005:12	Nec nova praeteritum Musa retexit opus.
urn:cts:latinLit:phi0959.phi005:13	Siquis amat quod amare iuvat, feliciter ardens
urn:cts:latinLit:phi0959.phi005:14	Gaudeat, et vento naviget ille suo.
urn:cts:latinLit:phi0959.phi005:15	At siquis male fert indignae regna puellae,
urn:cts:latinLit:phi0959.phi005:16	Ne pereat, nostrae sentiat artis opem.
urn:cts:latinLit:phi0959.phi005:17	Cur aliquis laqueo collum nodatus amator
urn:cts:latinLit:phi0959.phi005:18	A trabe sublimi triste pependit onus?
urn:cts:latinLit:phi0959.phi005:19	Cur aliquis rigido fodit sua pectora ferro?
urn:cts:latinLit:phi0959.phi005:20	Invidiam caedis, pacis amator, habes.
urn:cts:latinLit:phi0959.phi005:21	Qui, nisi desierit, misero periturus amore est,
urn:cts:latinLit:phi0959.phi005:22	Desinat; et nulli funeris auctor eris.
urn:cts:latinLit:phi0959.phi005:23	Et puer es, nec te quicquam nisi ludere oportet:
urn:cts:latinLit:phi0959.phi005:24	Lude; decent annos mollia regna tuos.
urn:cts:latinLit:phi0959.phi005:25	[Nam poteras uti nudis ad bella sagittis:
urn:cts:latinLit:phi0959.phi005:26	Sed tua mortifero sanguine tela carent.]
urn:cts:latinLit:phi0959.phi005:27	Vitricus et gladiis et acuta dimicet hasta,
urn:cts:latinLit:phi0959.phi005:28	Et victor multa caede cruentus eat:
urn:cts:latinLit:phi0959.phi005:29	Tu cole maternas, tuto quibus utimur, artes,
urn:cts:latinLit:phi0959.phi005:30	Et quarum vitio nulla fit orba parens.
urn:cts:latinLit:phi0959.phi005:31	Effice nocturna frangatur ianua rixa,
urn:cts:latinLit:phi0959.phi005:32	Et tegat ornatas multa corona fores:
urn:cts:latinLit:phi0959.phi005:33	Fac coeant furtim iuvenes timidaeque puellae,
urn:cts:latinLit:phi0959.phi005:34	Verbaque dent cauto qualibet arte viro:
urn:cts:latinLit:phi0959.phi005:35	Et modo blanditias rigido, modo iurgia posti
urn:cts:latinLit:phi0959.phi005:36	Dicat et exclusus flebile cantet amans.
urn:cts:latinLit:phi0959.phi005:37	His lacrimis contentus eris sine crimine mortis;
urn:cts:latinLit:phi0959.phi005:38	Non tua fax avidos digna subire rogos.'
urn:cts:latinLit:phi0959.phi005:39	Haec ego: movit Amor gemmatas aureus alas,
urn:cts:latinLit:phi0959.phi005:40	Et mihi 'propositum perfice' dixit 'opus.'
urn:cts:latinLit:phi0959.phi005:41	Ad mea, decepti iuvenes, praecepta venite,
urn:cts:latinLit:phi0959.phi005:42	Quos suus ex omni parte fefellit amor.
urn:cts:latinLit:phi0959.phi005:43	Discite sanari, per quem didicistis amare:
urn:cts:latinLit:phi0959.phi005:44	Una manus vobis vulnus opemque feret.
urn:cts:latinLit:phi0959.phi005:45	Terra salutares herbas, eademque nocentes
urn:cts:latinLit:phi0959.phi005:46	Nutrit, et urticae proxima saepe rosa est;
urn:cts:latinLit:phi0959.phi005:47	Vulnus in Herculeo quae quondam fecerat hoste,
urn:cts:latinLit:phi0959.phi005:48	Vulneris auxilium Pelias hasta tulit.
urn:cts:latinLit:phi0959.phi005:49	Sed quaecumque viris, vobis quoque dicta, puellae,
urn:cts:latinLit:phi0959.phi005:50	Credite: diversis partibus arma damus,
urn:cts:latinLit:phi0959.phi005:51	E quibus ad vestros siquid non pertinet usus,
urn:cts:latinLit:phi0959.phi005:52	Attamen exemplo multa docere potest.
urn:cts:latinLit:phi0959.phi005:53	Utile propositum est saevas extinguere flammas,
urn:cts:latinLit:phi0959.phi005:54	Nec servum vitii pectus habere sui.
urn:cts:latinLit:phi0959.phi005:55	Vixisset Phyllis, si me foret usa magistro,
urn:cts:latinLit:phi0959.phi005:56	Et per quod novies, saepius isset iter;
urn:cts:latinLit:phi0959.phi005:57	Nec moriens Dido summa vidisset ab arce
urn:cts:latinLit:phi0959.phi005:58	Dardanias vento vela dedisse rates;
urn:cts:latinLit:phi0959.phi005:59	Nec dolor armasset contra sua viscera matrem,
urn:cts:latinLit:phi0959.phi005:60	Quae socii damno sanguinis ulta virum est.
urn:cts:latinLit:phi0959.phi005:61	Arte mea Tereus, quamvis Philomela placeret,
urn:cts:latinLit:phi0959.phi005:62	Per facinus fieri non meruisset avis.
urn:cts:latinLit:phi0959.phi005:63	Da mihi Pasiphaën, iam tauri ponet amorem:
urn:cts:latinLit:phi0959.phi005:64	Da Phaedram, Phaedrae turpis abibit amor.
urn:cts:latinLit:phi0959.phi005:65	Crede Parim nobis, Helenen Menelaus habebit,
urn:cts:latinLit:phi0959.phi005:66	Nec manibus Danais Pergama victa cadent.
urn:cts:latinLit:phi0959.phi005:67	Impia si nostros legisset Scylla libellos,
urn:cts:latinLit:phi0959.phi005:68	Haesisset capiti purpura, Nise, tuo.
urn:cts:latinLit:phi0959.phi005:69	Me duce damnosas, homines, conpescite curas,
urn:cts:latinLit:phi0959.phi005:70	Rectaque cum sociis me duce navis eat.
urn:cts:latinLit:phi0959.phi005:71	Naso legendus erat tum, cum didicistis amare:
urn:cts:latinLit:phi0959.phi005:72	Idem nunc vobis Naso legendus erit.
urn:cts:latinLit:phi0959.phi005:73	Publicus assertor dominis suppressa levabo
urn:cts:latinLit:phi0959.phi005:74	Pectora: vindictae quisque favete suae.
urn:cts:latinLit:phi0959.phi005:75	Te precor incipiens, adsit tua laurea nobis,
urn:cts:latinLit:phi0959.phi005:76	Carminis et medicae, Phoebe, repertor opis.
urn:cts:latinLit:phi0959.phi005:77	Tu pariter vati, pariter succurre medenti:
urn:cts:latinLit:phi0959.phi005:78	Utraque tutelae subdita cura tua est.
urn:cts:latinLit:phi0959.phi005:79	Dum licet, et modici tangunt praecordia motus,
urn:cts:latinLit:phi0959.phi005:80	Si piget, in primo limine siste pedem.
urn:cts:latinLit:phi0959.phi005:81	Opprime, dum nova sunt, subiti mala semina morbi,
urn:cts:latinLit:phi0959.phi005:82	Et tuus incipiens ire resistat equus.
urn:cts:latinLit:phi0959.phi005:83	Nam mora dat vires, teneras mora percoquit uvas,
urn:cts:latinLit:phi0959.phi005:84	Et validas segetes quae fuit herba, facit.
urn:cts:latinLit:phi0959.phi005:85	Quae praebet latas arbor spatiantibus umbras,
urn:cts:latinLit:phi0959.phi005:86	Quo posita est primum tempore virga fuit;
urn:cts:latinLit:phi0959.phi005:87	Tum poterat manibus summa tellure revelli:
urn:cts:latinLit:phi0959.phi005:88	Nunc stat in inmensum viribus aucta suis.
urn:cts:latinLit:phi0959.phi005:89	Quale sit id, quod amas, celeri circumspice mente,
urn:cts:latinLit:phi0959.phi005:90	Et tua laesuro subtrahe colla iugo.
urn:cts:latinLit:phi0959.phi005:91	Principiis obsta; sero medicina paratur,
urn:cts:latinLit:phi0959.phi005:92	Cum mala per longas convaluere moras.
urn:cts:latinLit:phi0959.phi005:93	Sed propera, nec te venturas differ in horas;
urn:cts:latinLit:phi0959.phi005:94	Qui non est hodie, cras minus aptus erit:
urn:cts:latinLit:phi0959.phi005:95	Verba dat omnis amor, reperitque alimenta morando;
urn:cts:latinLit:phi0959.phi005:96	Optima vindictae proxima quaeque dies.
urn:cts:latinLit:phi0959.phi005:97	Flumina pauca vides de magnis fontibus orta:
urn:cts:latinLit:phi0959.phi005:98	Plurima collectis multiplicantur aquis.
urn:cts:latinLit:phi0959.phi005:99	Si cito sensisses, quantum peccare parares,
urn:cts:latinLit:phi0959.phi005:100	Non tegeres vultus cortice, Myrrha, tuos.
urn:cts:latinLit:phi0959.phi005:101	Vidi ego, quod fuerat primo sanabile, vulnus
urn:cts:latinLit:phi0959.phi005:102	Dilatum longae damna tulisse morae.
urn:cts:latinLit:phi0959.phi005:103	Sed quia delectat Veneris decerpere fructum,
urn:cts:latinLit:phi0959.phi005:104	Dicimus adsidue 'cras quoque fiet idem.'
urn:cts:latinLit:phi0959.phi005:105	Interea tacitae serpunt in viscera flammae,
urn:cts:latinLit:phi0959.phi005:106	Et mala radices altius arbor agit.
urn:cts:latinLit:phi0959.phi005:107	Si tamen auxilii perierunt tempora primi,
urn:cts:latinLit:phi0959.phi005:108	Et vetus in capto pectore sedit amor,
urn:cts:latinLit:phi0959.phi005:109	Maius opus superest: sed non, quia serior aegro
urn:cts:latinLit:phi0959.phi005:110	Advocor, ille mihi destituendus erit.
urn:cts:latinLit:phi0959.phi005:111	Quam laesus fuerat, partem Poeantius heros
urn:cts:latinLit:phi0959.phi005:112	Certa debuerat praesecuisse manu;
urn:cts:latinLit:phi0959.phi005:113	Post tamen hic multos sanatus creditur annos
urn:cts:latinLit:phi0959.phi005:114	Supremam bellis imposuisse manum.
urn:cts:latinLit:phi0959.phi005:115	Qui modo nascentes properabam pellere morbos,
urn:cts:latinLit:phi0959.phi005:116	Admoveo tardam nunc tibi lentus opem.
urn:cts:latinLit:phi0959.phi005:117	Aut nova, si possis, sedare incendia temptes,
urn:cts:latinLit:phi0959.phi005:118	Aut ubi per vires procubuere suas:
urn:cts:latinLit:phi0959.phi005:119	Dum furor in cursu est, currenti cede furori;
urn:cts:latinLit:phi0959.phi005:120	Difficiles aditus impetus omnis habet.
urn:cts:latinLit:phi0959.phi005:121	Stultus, ab obliquo qui cum descendere possit,
urn:cts:latinLit:phi0959.phi005:122	Pugnat in adversas ire natator aquas.
urn:cts:latinLit:phi0959.phi005:123	Impatiens animus nec adhuc tractabilis artem
urn:cts:latinLit:phi0959.phi005:124	Respuit, atque odio verba monentis habet.
urn:cts:latinLit:phi0959.phi005:125	Adgrediar melius tum, cum sua vulnera tangi
urn:cts:latinLit:phi0959.phi005:126	Iam sinet, et veris vocibus aptus erit.
urn:cts:latinLit:phi0959.phi005:127	Quis matrem, nisi mentis inops, in funere nati
urn:cts:latinLit:phi0959.phi005:128	Flere vetet? non hoc illa monenda loco est.
urn:cts:latinLit:phi0959.phi005:129	Cum dederit lacrimas animumque impleverit aegrum,
urn:cts:latinLit:phi0959.phi005:130	Ille dolor verbis emoderandus erit.
urn:cts:latinLit:phi0959.phi005:131	Temporis ars medicina fere est: data tempore prosunt,
urn:cts:latinLit:phi0959.phi005:132	Et data non apto tempore vina nocent.
urn:cts:latinLit:phi0959.phi005:133	Quin etiam accendas vitia inritesque vetando,
urn:cts:latinLit:phi0959.phi005:134	Temporibus si non adgrediare suis.
urn:cts:latinLit:phi0959.phi005:135	Ergo ubi visus eris nostra medicabilis arte,
urn:cts:latinLit:phi0959.phi005:136	Fac monitis fugias otia prima meis.
urn:cts:latinLit:phi0959.phi005:137	Haec, ut ames, faciunt; haec, quod fecere, tuentur;
urn:cts:latinLit:phi0959.phi005:138	Haec sunt iucundi causa cibusque mali.
urn:cts:latinLit:phi0959.phi005:139	Otia si tollas, periere Cupidinis arcus,
urn:cts:latinLit:phi0959.phi005:140	Contemptaeque iacent et sine luce faces.
urn:cts:latinLit:phi0959.phi005:141	Quam platanus vino gaudet, quam populus unda,
urn:cts:latinLit:phi0959.phi005:142	Et quam limosa canna palustris humo,
urn:cts:latinLit:phi0959.phi005:143	Tam Venus otia amat; qui finem quaeris amoris,
urn:cts:latinLit:phi0959.phi005:144	Cedit amor rebus: res age, tutus eris.
urn:cts:latinLit:phi0959.phi005:145	Languor, et inmodici sub nullo vindice somni,
urn:cts:latinLit:phi0959.phi005:146	Aleaque, et multo tempora quassa mero
urn:cts:latinLit:phi0959.phi005:147	Eripiunt omnes animo sine vulnere nervos:
urn:cts:latinLit:phi0959.phi005:148	Adfluit incautis insidiosus Amor.
urn:cts:latinLit:phi0959.phi005:149	Desidiam puer ille sequi solet, odit agentes:
urn:cts:latinLit:phi0959.phi005:150	Da vacuae menti, quo teneatur, opus.
urn:cts:latinLit:phi0959.phi005:151	Sunt fora, sunt leges, sunt, quos tuearis, amici:
urn:cts:latinLit:phi0959.phi005:152	Vade per urbanae splendida castra togae.
urn:cts:latinLit:phi0959.phi005:153	Vel tu sanguinei iuvenalia munera Martis
urn:cts:latinLit:phi0959.phi005:154	Suspice: deliciae iam tibi terga dabunt.
urn:cts:latinLit:phi0959.phi005:155	Ecce, fugax Parthus, magni nova causa triumphi,
urn:cts:latinLit:phi0959.phi005:156	Iam videt in campis Caesaris arma suis:
urn:cts:latinLit:phi0959.phi005:157	Vince Cupidineas pariter Parthasque sagittas,
urn:cts:latinLit:phi0959.phi005:158	Et refer ad patrios bina tropaea deos.
urn:cts:latinLit:phi0959.phi005:159	Ut semel Aetola Venus est a cuspide laesa,
urn:cts:latinLit:phi0959.phi005:160	Mandat amatori bella gerenda suo.
urn:cts:latinLit:phi0959.phi005:161	Quaeritur, Aegisthus quare sit factus adulter?
urn:cts:latinLit:phi0959.phi005:162	In promptu causa est: desidiosus erat.
urn:cts:latinLit:phi0959.phi005:163	Pugnabant alii tardis apud Ilion armis:
urn:cts:latinLit:phi0959.phi005:164	Transtulerat vires Graecia tota suas.
urn:cts:latinLit:phi0959.phi005:165	Sive operam bellis vellet dare, nulla gerebat:
urn:cts:latinLit:phi0959.phi005:166	Sive foro, vacuum litibus Argos erat.
urn:cts:latinLit:phi0959.phi005:167	Quod potuit, ne nil illic ageretur, amavit.
urn:cts:latinLit:phi0959.phi005:168	Sic venit ille puer, sic puer ille manet.
urn:cts:latinLit:phi0959.phi005:169	Rura quoque oblectant animos studiumque colendi:
urn:cts:latinLit:phi0959.phi005:170	Quaelibet huic curae cedere cura potest.
urn:cts:latinLit:phi0959.phi005:171	Colla iube domitos oneri supponere tauros,
urn:cts:latinLit:phi0959.phi005:172	Sauciet ut duram vomer aduncus humum:
urn:cts:latinLit:phi0959.phi005:173	Obrue versata Cerialia semina terra,
urn:cts:latinLit:phi0959.phi005:174	Quae tibi cum multo faenore reddat ager.
urn:cts:latinLit:phi0959.phi005:175	Aspice curvatos pomorum pondere ramos,
urn:cts:latinLit:phi0959.phi005:176	Ut sua, quod peperit, vix ferat arbor onus;
urn:cts:latinLit:phi0959.phi005:177	Aspice labentes iucundo murmure rivos;
urn:cts:latinLit:phi0959.phi005:178	Aspice tondentes fertile gramen oves.
urn:cts:latinLit:phi0959.phi005:179	Ecce, petunt rupes praeruptaque saxa capellae:
urn:cts:latinLit:phi0959.phi005:180	Iam referent haedis ubera plena suis;
urn:cts:latinLit:phi0959.phi005:181	Pastor inaequali modulatur harundine carmen,
urn:cts:latinLit:phi0959.phi005:182	Nec desunt comites, sedula turba, canes;
urn:cts:latinLit:phi0959.phi005:183	Parte sonant alia silvae mugitibus altae,
urn:cts:latinLit:phi0959.phi005:184	Et queritur vitulum mater abesse suum.
urn:cts:latinLit:phi0959.phi005:185	Quid, cum suppositos fugiunt examina fumos,
urn:cts:latinLit:phi0959.phi005:186	Ut relevent dempti vimina curva favi?
urn:cts:latinLit:phi0959.phi005:187	Poma dat autumnus: formosa est messibus aestas:
urn:cts:latinLit:phi0959.phi005:188	Ver praebet flores: igne levatur hiems.
urn:cts:latinLit:phi0959.phi005:189	Temporibus certis maturam rusticus uvam
urn:cts:latinLit:phi0959.phi005:190	Deligit, et nudo sub pede musta fluunt;
urn:cts:latinLit:phi0959.phi005:191	Temporibus certis desectas alligat herbas,
urn:cts:latinLit:phi0959.phi005:192	Et tonsam raro pectine verrit humum.
urn:cts:latinLit:phi0959.phi005:193	Ipse potes riguis plantam deponere in hortis,
urn:cts:latinLit:phi0959.phi005:194	Ipse potes rivos ducere lenis aquae.
urn:cts:latinLit:phi0959.phi005:195	Venerit insitio; fac ramum ramus adoptet,
urn:cts:latinLit:phi0959.phi005:196	Stetque peregrinis arbor operta comis.
urn:cts:latinLit:phi0959.phi005:197	Cum semel haec animum coepit mulcere voluptas,
urn:cts:latinLit:phi0959.phi005:198	Debilibus pinnis inritus exit Amor.
urn:cts:latinLit:phi0959.phi005:199	Vel tu venandi studium cole: saepe recessit
urn:cts:latinLit:phi0959.phi005:200	Turpiter a Phoebi victa sorore Venus.
urn:cts:latinLit:phi0959.phi005:201	Nunc leporem pronum catulo sectare sagaci,
urn:cts:latinLit:phi0959.phi005:202	Nunc tua frondosis retia tende iugis,
urn:cts:latinLit:phi0959.phi005:203	Aut pavidos terre varia formidine cervos,
urn:cts:latinLit:phi0959.phi005:204	Aut cadat adversa cuspide fossus aper.
urn:cts:latinLit:phi0959.phi005:205	Nocte fatigatum somnus, non cura puellae,
urn:cts:latinLit:phi0959.phi005:206	Excipit et pingui membra quiete levat.
urn:cts:latinLit:phi0959.phi005:207	Lenius est studium, studium tamen, alite capta
urn:cts:latinLit:phi0959.phi005:208	Aut lino aut calamis praemia parva sequi,
urn:cts:latinLit:phi0959.phi005:209	Vel, quae piscis edax avido male devoret ore,
urn:cts:latinLit:phi0959.phi005:210	Abdere sub parvis aera recurva cibis.
urn:cts:latinLit:phi0959.phi005:211	Aut his aut aliis, donec dediscis amare,
urn:cts:latinLit:phi0959.phi005:212	Ipse tibi furtim decipiendus eris.
urn:cts:latinLit:phi0959.phi005:213	Tu tantum quamvis firmis retinebere vinclis,
urn:cts:latinLit:phi0959.phi005:214	I procul, et longas carpere perge vias;
urn:cts:latinLit:phi0959.phi005:215	Flebis, et occurret desertae nomen amicae,
urn:cts:latinLit:phi0959.phi005:216	Stabit et in media pes tibi saepe via:
urn:cts:latinLit:phi0959.phi005:217	Sed quanto minus ire voles, magis ire memento;
urn:cts:latinLit:phi0959.phi005:218	Perfer, et invitos currere coge pedes.
urn:cts:latinLit:phi0959.phi005:219	Nec pluvias opta, nec te peregrina morentur
urn:cts:latinLit:phi0959.phi005:220	Sabbata, nec damnis Allia nota suis.
urn:cts:latinLit:phi0959.phi005:221	Nec quot transieris et quot tibi, quaere, supersint
urn:cts:latinLit:phi0959.phi005:222	Milia; nec, maneas ut prope, finge moras:
urn:cts:latinLit:phi0959.phi005:223	Tempora nec numera, nec crebro respice Romam,
urn:cts:latinLit:phi0959.phi005:224	Sed fuge: tutus adhuc Parthus ab hoste fuga est.
urn:cts:latinLit:phi0959.phi005:225	Dura aliquis praecepta vocet mea; dura fatemur
urn:cts:latinLit:phi0959.phi005:226	Esse; sed ut valeas, multa dolenda feres.
urn:cts:latinLit:phi0959.phi005:227	Saepe bibi sucos, quamvis invitus, amaros
urn:cts:latinLit:phi0959.phi005:228	Aeger, et oranti mensa negata mihi.
urn:cts:latinLit:phi0959.phi005:229	Ut corpus redimas, ferrum patieris et ignes,
urn:cts:latinLit:phi0959.phi005:230	Arida nec sitiens ora levabis aqua:
urn:cts:latinLit:phi0959.phi005:231	Ut valeas animo, quicquam tolerare negabis?
urn:cts:latinLit:phi0959.phi005:232	At pretium pars haec corpore maius habet.
urn:cts:latinLit:phi0959.phi005:233	Sed tamen est artis tristissima ianua nostrae,
urn:cts:latinLit:phi0959.phi005:234	Et labor est unus tempora prima pati.
urn:cts:latinLit:phi0959.phi005:235	Aspicis, ut prensos urant iuga prima iuvencos,
urn:cts:latinLit:phi0959.phi005:236	Et nova velocem cingula laedat equum?
urn:cts:latinLit:phi0959.phi005:237	Forsitan a laribus patriis exire pigebit:
urn:cts:latinLit:phi0959.phi005:238	Sed tamen exibis: deinde redire voles;
urn:cts:latinLit:phi0959.phi005:239	Nec te Lar patrius, sed amor revocabit amicae,
urn:cts:latinLit:phi0959.phi005:240	Praetendens culpae splendida verba tuae.
urn:cts:latinLit:phi0959.phi005:241	Cum semel exieris, centum solatia curae
urn:cts:latinLit:phi0959.phi005:242	Et rus et comites et via longa dabit.
urn:cts:latinLit:phi0959.phi005:243	Nec satis esse putes discedere; lentus abesto,
urn:cts:latinLit:phi0959.phi005:244	Dum perdat vires sitque sine igne cinis.
urn:cts:latinLit:phi0959.phi005:245	Quod nisi firmata properaris mente reverti,
urn:cts:latinLit:phi0959.phi005:246	Inferet arma tibi saeva rebellis Amor.
urn:cts:latinLit:phi0959.phi005:247	Quidquid et afueris, avidus sitiensque redibis,
urn:cts:latinLit:phi0959.phi005:248	Et spatium damno cesserit omne tuo.
urn:cts:latinLit:phi0959.phi005:249	Viderit, Haemoniae siquis mala pabula terrae
urn:cts:latinLit:phi0959.phi005:250	Et magicas artes posse iuvare putat.
urn:cts:latinLit:phi0959.phi005:251	Ista veneficii vetus est via; noster Apollo
urn:cts:latinLit:phi0959.phi005:252	Innocuam sacro carmine monstrat opem.
urn:cts:latinLit:phi0959.phi005:253	Me duce non tumulo prodire iubebitur umbra,
urn:cts:latinLit:phi0959.phi005:254	Non anus infami carmine rumpet humum;
urn:cts:latinLit:phi0959.phi005:255	Non seges ex aliis alios transibit in agros,
urn:cts:latinLit:phi0959.phi005:256	Nec subito Phoebi pallidus orbis erit.
urn:cts:latinLit:phi0959.phi005:257	Ut solet, aequoreas ibit Tiberinus in undas:
urn:cts:latinLit:phi0959.phi005:258	Ut solet, in niveis Luna vehetur equis.
urn:cts:latinLit:phi0959.phi005:259	Nulla recantatas deponent pectora curas,
urn:cts:latinLit:phi0959.phi005:260	Nec fugiet vivo sulpure victus amor.
urn:cts:latinLit:phi0959.phi005:261	Quid te Phasiacae iuverunt gramina terrae,
urn:cts:latinLit:phi0959.phi005:262	Cum cuperes patria, Colchi, manere domo?
urn:cts:latinLit:phi0959.phi005:263	Quid tibi profuerunt, Circe, Perseïdes herbae,
urn:cts:latinLit:phi0959.phi005:264	Cum sua Neritias abstulit aura rates?
urn:cts:latinLit:phi0959.phi005:265	Omnia fecisti, ne callidus hospes abiret:
urn:cts:latinLit:phi0959.phi005:266	Ille dedit certae lintea plena fugae.
urn:cts:latinLit:phi0959.phi005:267	Omnia fecisti, ne te ferus ureret ignis:
urn:cts:latinLit:phi0959.phi005:268	Longus in invito pectore sedit amor.
urn:cts:latinLit:phi0959.phi005:269	Vertere tu poteras homines in mille figuras,
urn:cts:latinLit:phi0959.phi005:270	Non poteras animi vertere iura tui.
urn:cts:latinLit:phi0959.phi005:271	Diceris his etiam, cum iam discedere vellet,
urn:cts:latinLit:phi0959.phi005:272	Dulichium verbis detinuisse ducem:
urn:cts:latinLit:phi0959.phi005:273	'Non ego, quod primo, memini, sperare solebam,
urn:cts:latinLit:phi0959.phi005:274	Iam precor, ut coniunx tu meus esse velis;
urn:cts:latinLit:phi0959.phi005:275	Et tamen, ut coniunx essem tua, digna videbar,
urn:cts:latinLit:phi0959.phi005:276	Quod dea, quod magni filia Solis eram.
urn:cts:latinLit:phi0959.phi005:277	Ne properes, oro; spatium pro munere posco:
urn:cts:latinLit:phi0959.phi005:278	Quid minus optari per mea vota potest?
urn:cts:latinLit:phi0959.phi005:279	Et freta mota vides, et debes illa timere:
urn:cts:latinLit:phi0959.phi005:280	Utilior velis postmodo ventus erit.
urn:cts:latinLit:phi0959.phi005:281	Quae tibi causa fugae? non hic nova Troia resurgit,
urn:cts:latinLit:phi0959.phi005:282	Non aliquis socios rursus ad arma vocat.
urn:cts:latinLit:phi0959.phi005:283	Hic amor et pax est, in qua male vulneror una,
urn:cts:latinLit:phi0959.phi005:284	Tutaque sub regno terra futura tuo est.'
urn:cts:latinLit:phi0959.phi005:285	Illa loquebatur, navem solvebat Ulixes:
urn:cts:latinLit:phi0959.phi005:286	Inrita cum velis verba tulere noti.
urn:cts:latinLit:phi0959.phi005:287	Ardet et adsuetas Circe decurrit ad artes,
urn:cts:latinLit:phi0959.phi005:288	Nec tamen est illis adtenuatus amor.
urn:cts:latinLit:phi0959.phi005:289	Ergo quisquis opem nostra tibi poscis ab arte,
urn:cts:latinLit:phi0959.phi005:290	Deme veneficiis carminibusque fidem.
urn:cts:latinLit:phi0959.phi005:291	Si te causa potens domina retinebit in Urbe,
urn:cts:latinLit:phi0959.phi005:292	Accipe, consilium quod sit in Urbe meum.
urn:cts:latinLit:phi0959.phi005:293	Optimus ille sui vindex, laedentia pectus
urn:cts:latinLit:phi0959.phi005:294	Vincula qui rupit, dedoluitque semel.
urn:cts:latinLit:phi0959.phi005:295	Sed cui tantum animi est, illum mirabor et ipse,
urn:cts:latinLit:phi0959.phi005:296	Et dicam 'monitis non eget iste meis.'
urn:cts:latinLit:phi0959.phi005:297	Tu mihi, qui, quod amas, aegre dediscis amare,
urn:cts:latinLit:phi0959.phi005:298	Nec potes, et velles posse, docendus eris.
urn:cts:latinLit:phi0959.phi005:299	Saepe refer tecum sceleratae facta puellae,
urn:cts:latinLit:phi0959.phi005:300	Et pone ante oculos omnia damna tuos.
urn:cts:latinLit:phi0959.phi005:301	'Illud et illud habet, nec ea contenta rapina est:
urn:cts:latinLit:phi0959.phi005:302	Sub titulum nostros misit avara lares.
urn:cts:latinLit:phi0959.phi005:303	Sic mihi iuravit, sic me iurata fefellit,
urn:cts:latinLit:phi0959.phi005:304	Ante suas quotiens passa iacere fores!
urn:cts:latinLit:phi0959.phi005:305	Diligit ipsa alios, a me fastidit amari;
urn:cts:latinLit:phi0959.phi005:306	Institor, heu, noctes, quas mihi non dat, habet!'
urn:cts:latinLit:phi0959.phi005:307	Haec tibi per totos inacescant omnia sensus:
urn:cts:latinLit:phi0959.phi005:308	Haec refer, hinc odii semina quaere tui.
urn:cts:latinLit:phi0959.phi005:309	Atque utinam possis etiam facundus in illis
urn:cts:latinLit:phi0959.phi005:310	Esse! dole tantum, sponte disertus eris.
urn:cts:latinLit:phi0959.phi005:311	Haeserat in quadam nuper mea cura puella:
urn:cts:latinLit:phi0959.phi005:312	Conveniens animo non erat illa meo:
urn:cts:latinLit:phi0959.phi005:313	Curabar propriis aeger Podalirius herbis,
urn:cts:latinLit:phi0959.phi005:314	Et, fateor, medicus turpiter aeger eram.
urn:cts:latinLit:phi0959.phi005:315	Profuit adsidue vitiis insistere amicae,
urn:cts:latinLit:phi0959.phi005:316	Idque mihi factum saepe salubre fuit.
urn:cts:latinLit:phi0959.phi005:317	'Quam mala' dicebam 'nostrae sunt crura puellae!'
urn:cts:latinLit:phi0959.phi005:318	Nec tamen, ut vere confiteamur, erant.
urn:cts:latinLit:phi0959.phi005:319	'Brachia quam non sunt nostrae formosa puellae!'
urn:cts:latinLit:phi0959.phi005:320	Et tamen, ut vere confiteamur, erant.
urn:cts:latinLit:phi0959.phi005:321	'Quam brevis est!' nec erat; 'quam multum poscit amantem!'
urn:cts:latinLit:phi0959.phi005:322	Haec odio venit maxima causa meo.
urn:cts:latinLit:phi0959.phi005:323	Et mala sunt vicina bonis; errore sub illo
urn:cts:latinLit:phi0959.phi005:324	Pro vitio virtus crimina saepe tulit.
urn:cts:latinLit:phi0959.phi005:325	Qua potes, in peius dotes deflecte puellae,
urn:cts:latinLit:phi0959.phi005:326	Iudiciumque brevi limite falle tuum.
urn:cts:latinLit:phi0959.phi005:327	Turgida, si plena est, si fusca est, nigra vocetur:
urn:cts:latinLit:phi0959.phi005:328	In gracili macies crimen habere potest.
urn:cts:latinLit:phi0959.phi005:329	Et poterit dici petulans, quae rustica non est:
urn:cts:latinLit:phi0959.phi005:330	Et poterit dici rustica, siqua proba est.
urn:cts:latinLit:phi0959.phi005:331	Quin etiam, quacumque caret tua femina dote,
urn:cts:latinLit:phi0959.phi005:332	Hanc moveat, blandis usque precare sonis.
urn:cts:latinLit:phi0959.phi005:333	Exige uti cantet, siqua est sine voce puella:
urn:cts:latinLit:phi0959.phi005:334	Fac saltet, nescit siqua movere manum.
urn:cts:latinLit:phi0959.phi005:335	Barbara sermone est? fac tecum multa loquatur;
urn:cts:latinLit:phi0959.phi005:336	Non didicit chordas tangere? posce lyram.
urn:cts:latinLit:phi0959.phi005:337	Durius incedit? fac inambulet; omne papillae
urn:cts:latinLit:phi0959.phi005:338	Pectus habent? vitium fascia nulla tegat.
urn:cts:latinLit:phi0959.phi005:339	Si male dentata est, narra, quod rideat, illi;
urn:cts:latinLit:phi0959.phi005:340	Mollibus est oculis? quod fleat illa, refer.
urn:cts:latinLit:phi0959.phi005:341	Proderit et subito, cum se non finxerit ulli,
urn:cts:latinLit:phi0959.phi005:342	Ad dominam celeres mane tulisse gradus.
urn:cts:latinLit:phi0959.phi005:343	Auferimur cultu; gemmis auroque teguntur
urn:cts:latinLit:phi0959.phi005:344	Omnia; pars minima est ipsa puella sui.
urn:cts:latinLit:phi0959.phi005:345	Saepe ubi sit, quod ames, inter tam multa requiras;
urn:cts:latinLit:phi0959.phi005:346	Decipit hac oculos aegide dives Amor.
urn:cts:latinLit:phi0959.phi005:347	Improvisus ades, deprendes tutus inermem:
urn:cts:latinLit:phi0959.phi005:348	Infelix vitiis excidet illa suis.
urn:cts:latinLit:phi0959.phi005:349	Non tamen huic nimium praecepto credere tutum est:
urn:cts:latinLit:phi0959.phi005:350	Fallit enim multos forma sine arte decens.
urn:cts:latinLit:phi0959.phi005:351	Tum quoque, compositis cum collinet ora venenis,
urn:cts:latinLit:phi0959.phi005:352	Ad dominae vultus (nec pudor obstet) eas.
urn:cts:latinLit:phi0959.phi005:353	Pyxidas invenies et rerum mille colores,
urn:cts:latinLit:phi0959.phi005:354	Et fluere in tepidos oesypa lapsa sinus.
urn:cts:latinLit:phi0959.phi005:355	Illa tuas redolent, Phineu, medicamina mensas:
urn:cts:latinLit:phi0959.phi005:356	Non semel hinc stomacho nausea facta meo est.
urn:cts:latinLit:phi0959.phi005:357	Nunc tibi, quae medio veneris praestemus in usu,
urn:cts:latinLit:phi0959.phi005:358	Eloquar: ex omni est parte fugandus amor.
urn:cts:latinLit:phi0959.phi005:359	Multa quidem ex illis pudor est mihi dicere; sed tu
urn:cts:latinLit:phi0959.phi005:360	Ingenio verbis concipe plura meis.
urn:cts:latinLit:phi0959.phi005:361	Nuper enim nostros quidam carpsere libellos,
urn:cts:latinLit:phi0959.phi005:362	Quorum censura Musa proterva mea est.
urn:cts:latinLit:phi0959.phi005:363	Dummodo sic placeam, dum toto canter in orbe,
urn:cts:latinLit:phi0959.phi005:364	Quamlibet impugnent unus et alter opus.
urn:cts:latinLit:phi0959.phi005:365	Ingenium magni livor detractat Homeri:
urn:cts:latinLit:phi0959.phi005:366	Quisquis es, ex illo, Zoile, nomen habes.
urn:cts:latinLit:phi0959.phi005:367	Et tua sacrilegae laniarunt carmina linguae,
urn:cts:latinLit:phi0959.phi005:368	Pertulit huc victos quo duce Troia deos.
urn:cts:latinLit:phi0959.phi005:369	Summa petit livor; perflant altissima venti:
urn:cts:latinLit:phi0959.phi005:370	Summa petunt dextra fulmina missa Iovis.
urn:cts:latinLit:phi0959.phi005:371	At tu, quicumque es, quem nostra licentia laedit,
urn:cts:latinLit:phi0959.phi005:372	Si sapis, ad numeros exige quidque suos.
urn:cts:latinLit:phi0959.phi005:373	Fortia Maeonio gaudent pede bella referri;
urn:cts:latinLit:phi0959.phi005:374	Deliciis illic quis locus esse potest?
urn:cts:latinLit:phi0959.phi005:375	Grande sonant tragici; tragicos decet ira cothurnos:
urn:cts:latinLit:phi0959.phi005:376	Usibus e mediis soccus habendus erit.
urn:cts:latinLit:phi0959.phi005:377	Liber in adversos hostes stringatur iambus,
urn:cts:latinLit:phi0959.phi005:378	Seu celer, extremum seu trahat ille pedem.
urn:cts:latinLit:phi0959.phi005:379	Blanda pharetratos Elegia cantet Amores,
urn:cts:latinLit:phi0959.phi005:380	Et levis arbitrio ludat amica suo.
urn:cts:latinLit:phi0959.phi005:381	Callimachi numeris non est dicendus Achilles,
urn:cts:latinLit:phi0959.phi005:382	Cydippe non est oris, Homere, tui.
urn:cts:latinLit:phi0959.phi005:383	Quis feret Andromaches peragentem Thaida partes?
urn:cts:latinLit:phi0959.phi005:384	Peccet, in Andromache Thaida quisquis agat.
urn:cts:latinLit:phi0959.phi005:385	Thais in arte mea est; lascivia libera nostra est;
urn:cts:latinLit:phi0959.phi005:386	Nil mihi cum vitta; Thais in arte mea est.
urn:cts:latinLit:phi0959.phi005:387	Si mea materiae respondet Musa iocosae,
urn:cts:latinLit:phi0959.phi005:388	Vicimus, et falsi criminis acta rea est.
urn:cts:latinLit:phi0959.phi005:389	Rumpere, Livor edax: magnum iam nomen habemus;
urn:cts:latinLit:phi0959.phi005:390	Maius erit, tantum quo pede coepit eat.
urn:cts:latinLit:phi0959.phi005:391	Sed nimium properas: vivam modo, plura dolebis;
urn:cts:latinLit:phi0959.phi005:392	Et capiunt animi carmina multa mei.
urn:cts:latinLit:phi0959.phi005:393	Nam iuvat et studium famae mihi crevit honore;
urn:cts:latinLit:phi0959.phi005:394	Principio clivi noster anhelat equus.
urn:cts:latinLit:phi0959.phi005:395	Tantum se nobis elegi debere fatentur,
urn:cts:latinLit:phi0959.phi005:396	Quantum Vergilio nobile debet epos.
urn:cts:latinLit:phi0959.phi005:397	Hactenus invidiae respondimus: attrahe lora
urn:cts:latinLit:phi0959.phi005:398	Fortius, et gyro curre, poeta, tuo.
urn:cts:latinLit:phi0959.phi005:399	Ergo ubi concubitus et opus iuvenale petetur,
urn:cts:latinLit:phi0959.phi005:400	Et prope promissae tempora noctis erunt,
urn:cts:latinLit:phi0959.phi005:401	Gaudia ne dominae, pleno si corpore sumes,
urn:cts:latinLit:phi0959.phi005:402	Te capiant, ineas quamlibet ante velim;
urn:cts:latinLit:phi0959.phi005:403	Quamlibet invenias, in qua tua prima voluptas
urn:cts:latinLit:phi0959.phi005:404	Desinat: a prima proxima segnis erit.
urn:cts:latinLit:phi0959.phi005:405	Sustentata venus gratissima; frigore soles,
urn:cts:latinLit:phi0959.phi005:406	Sole iuvant umbrae, grata fit unda siti.
urn:cts:latinLit:phi0959.phi005:407	Et pudet, et dicam: venerem quoque iunge figura,
urn:cts:latinLit:phi0959.phi005:408	Qua minime iungi quamque decere putas.
urn:cts:latinLit:phi0959.phi005:409	Nec labor efficere est: rarae sibi vera fatentur,
urn:cts:latinLit:phi0959.phi005:410	Et nihil est, quod se dedecuisse putent.
urn:cts:latinLit:phi0959.phi005:411	Tunc etiam iubeo totas aperire fenestras,
urn:cts:latinLit:phi0959.phi005:412	Turpiaque admisso membra notare die.
urn:cts:latinLit:phi0959.phi005:413	At simul ad metas venit finita voluptas,
urn:cts:latinLit:phi0959.phi005:414	Lassaque cum tota corpora mente iacent,
urn:cts:latinLit:phi0959.phi005:415	Dum piget, et malis nullam tetigisse puellam,
urn:cts:latinLit:phi0959.phi005:416	Tacturusque tibi non videare diu,
urn:cts:latinLit:phi0959.phi005:417	Tunc animo signa, quaecumque in corpore menda est,
urn:cts:latinLit:phi0959.phi005:418	Luminaque in vitiis illius usque tene.
urn:cts:latinLit:phi0959.phi005:419	Forsitan haec aliquis (nam sunt quoque) parva vocabit,
urn:cts:latinLit:phi0959.phi005:420	Sed, quae non prosunt singula, multa iuvant.
urn:cts:latinLit:phi0959.phi005:421	Parva necat morsu spatiosum vipera taurum:
urn:cts:latinLit:phi0959.phi005:422	A cane non magno saepe tenetur aper.
urn:cts:latinLit:phi0959.phi005:423	Tu tantum numero pugna, praeceptaque in unum
urn:cts:latinLit:phi0959.phi005:424	Contrahe: de multis grandis acervus erit.
urn:cts:latinLit:phi0959.phi005:425	Sed quoniam totidem mores totidemque figurae,
urn:cts:latinLit:phi0959.phi005:426	Non sunt iudiciis omnia danda meis.
urn:cts:latinLit:phi0959.phi005:427	Quo tua non possunt offendi pectora facto,
urn:cts:latinLit:phi0959.phi005:428	Forsitan hoc alio iudice crimen erit.
urn:cts:latinLit:phi0959.phi005:429	Ille quod obscenas in aperto corpore partes
urn:cts:latinLit:phi0959.phi005:430	Viderat, in cursu qui fuit, haesit amor:
urn:cts:latinLit:phi0959.phi005:431	Ille quod a Veneris rebus surgente puella
urn:cts:latinLit:phi0959.phi005:432	Vidit in inmundo signa pudenda toro.
urn:cts:latinLit:phi0959.phi005:433	Luditis, o siquos potuerunt ista movere:
urn:cts:latinLit:phi0959.phi005:434	Adflarant tepidae pectora vestra faces.
urn:cts:latinLit:phi0959.phi005:435	Adtrahat ille puer contentos fortius arcus:
urn:cts:latinLit:phi0959.phi005:436	Saucia maiorem turba petetis opem.
urn:cts:latinLit:phi0959.phi005:437	Quid, qui clam latuit reddente obscena puella,
urn:cts:latinLit:phi0959.phi005:438	Et vidit, quae mos ipse videre vetat?
urn:cts:latinLit:phi0959.phi005:439	Di melius, quam nos moneamus talia quemquam!
urn:cts:latinLit:phi0959.phi005:440	Ut prosint, non sunt expedienda tamen.
urn:cts:latinLit:phi0959.phi005:441	Hortor et, ut pariter binas habeatis amicas
urn:cts:latinLit:phi0959.phi005:442	(Fortior est, plures siquis habere potest):
urn:cts:latinLit:phi0959.phi005:443	Secta bipertito cum mens discurrit utroque,
urn:cts:latinLit:phi0959.phi005:444	Alterius vires subtrahit alter amor.
urn:cts:latinLit:phi0959.phi005:445	Grandia per multos tenuantur flumina rivos,
urn:cts:latinLit:phi0959.phi005:446	Saevaque diducto stipite flamma perit.
urn:cts:latinLit:phi0959.phi005:447	Non satis una tenet ceratas ancora puppes,
urn:cts:latinLit:phi0959.phi005:448	Nec satis est liquidis unicus hamus aquis:
urn:cts:latinLit:phi0959.phi005:449	Qui sibi iam pridem solacia bina paravit,
urn:cts:latinLit:phi0959.phi005:450	Iam pridem summa victor in arce fuit.
urn:cts:latinLit:phi0959.phi005:451	At tibi, qui fueris dominae male creditus uni,
urn:cts:latinLit:phi0959.phi005:452	Nunc saltem novus est inveniendus amor.
urn:cts:latinLit:phi0959.phi005:453	Pasiphaës Minos in Procride perdidit ignes:
urn:cts:latinLit:phi0959.phi005:454	Cessit ab Idaea coniuge victa prior.
urn:cts:latinLit:phi0959.phi005:455	Amphilochi frater ne Phegida semper amaret,
urn:cts:latinLit:phi0959.phi005:456	Calliroë fecit parte recepta tori.
urn:cts:latinLit:phi0959.phi005:457	Et Parin Oenone summos tenuisset ad annos,
urn:cts:latinLit:phi0959.phi005:458	Si non Oebalia paelice laesa foret.
urn:cts:latinLit:phi0959.phi005:459	Coniugis Odrysio placuisset forma tyranno:
urn:cts:latinLit:phi0959.phi005:460	Sed melior clausae forma sororis erat.
urn:cts:latinLit:phi0959.phi005:461	Quid moror exemplis, quorum me turba fatigat?
urn:cts:latinLit:phi0959.phi005:462	Successore novo vincitur omnis amor.
urn:cts:latinLit:phi0959.phi005:463	Fortius e multis mater desiderat unum,
urn:cts:latinLit:phi0959.phi005:464	Quam quem flens clamat 'tu mihi solus eras.'
urn:cts:latinLit:phi0959.phi005:465	Ac ne forte putes nova me tibi condere iura
urn:cts:latinLit:phi0959.phi005:466	(Atque utinam inventi gloria nostra foret!),
urn:cts:latinLit:phi0959.phi005:467	Vidit ut Atrides (quid enim non ille videret,
urn:cts:latinLit:phi0959.phi005:468	Cuius in arbitrio Graecia tota fuit?)
urn:cts:latinLit:phi0959.phi005:469	Marte suo captam Chryseïda, victor amabat:
urn:cts:latinLit:phi0959.phi005:470	At senior stulte flebat ubique pater.
urn:cts:latinLit:phi0959.phi005:471	Quid lacrimas, odiose senex? bene convenit illis:
urn:cts:latinLit:phi0959.phi005:472	Officio natam laedis, inepte, tuo.
urn:cts:latinLit:phi0959.phi005:473	Quam postquam reddi Calchas, ope tutus Achillis,
urn:cts:latinLit:phi0959.phi005:474	Iusserat, et patria est illa recepta domo,
urn:cts:latinLit:phi0959.phi005:475	'Est' ait Atrides 'illius proxima forma,
urn:cts:latinLit:phi0959.phi005:476	Et, si prima sinat syllaba, nomen idem:
urn:cts:latinLit:phi0959.phi005:477	Hanc mihi, si sapiat, per se concedat Achilles:
urn:cts:latinLit:phi0959.phi005:478	Si minus, imperium sentiat ille meum.
urn:cts:latinLit:phi0959.phi005:479	Quod siquis vestrum factum hoc incusat, Achivi,
urn:cts:latinLit:phi0959.phi005:480	Est aliquid valida sceptra tenere manu.
urn:cts:latinLit:phi0959.phi005:481	Nam si rex ego sum, nec mecum dormiat ulla,
urn:cts:latinLit:phi0959.phi005:482	In mea Thersites regna, licebit, eat.'
urn:cts:latinLit:phi0959.phi005:483	Dixit, et hanc habuit solacia magna prioris,
urn:cts:latinLit:phi0959.phi005:484	Et posita est cura cura repulsa nova.
urn:cts:latinLit:phi0959.phi005:485	Ergo adsume novas auctore Agamemnone flammas,
urn:cts:latinLit:phi0959.phi005:486	Ut tuus in bivio distineatur amor.
urn:cts:latinLit:phi0959.phi005:487	Quaeris, ubi invenias? artes tu perlege nostras:
urn:cts:latinLit:phi0959.phi005:488	Plena puellarum iam tibi navis erit.
urn:cts:latinLit:phi0959.phi005:489	Quod siquid praecepta valent mea, siquid Apollo
urn:cts:latinLit:phi0959.phi005:490	Utile mortales perdocet ore meo,
urn:cts:latinLit:phi0959.phi005:491	Quamvis infelix media torreberis Aetna,
urn:cts:latinLit:phi0959.phi005:492	Frigidior glacie fac videare tuae:
urn:cts:latinLit:phi0959.phi005:493	Et sanum simula, ne, siquid forte dolebis,
urn:cts:latinLit:phi0959.phi005:494	Sentiat; et ride, cum tibi flendus eris.
urn:cts:latinLit:phi0959.phi005:495	Non ego te iubeo medias abrumpere curas:
urn:cts:latinLit:phi0959.phi005:496	Non sunt imperii tam fera iussa mei.
urn:cts:latinLit:phi0959.phi005:497	Quod non es, simula, positosque imitare furores:
urn:cts:latinLit:phi0959.phi005:498	Sic facies vere, quod meditatus eris.
urn:cts:latinLit:phi0959.phi005:499	Saepe ego, ne biberem, volui dormire videri:
urn:cts:latinLit:phi0959.phi005:500	Dum videor, somno lumina victa dedi:
urn:cts:latinLit:phi0959.phi005:501	Deceptum risi, qui se simularat amare,
urn:cts:latinLit:phi0959.phi005:502	In laqueos auceps decideratque suos.
urn:cts:latinLit:phi0959.phi005:503	Intrat amor mentes usu, dediscitur usu:
urn:cts:latinLit:phi0959.phi005:504	Qui poterit sanum fingere, sanus erit.
urn:cts:latinLit:phi0959.phi005:505	Dixerit, ut venias: pacta tibi nocte venito;
urn:cts:latinLit:phi0959.phi005:506	Veneris, et fuerit ianua clausa: feres.
urn:cts:latinLit:phi0959.phi005:507	Nec dic blanditias, nec fac convicia posti,
urn:cts:latinLit:phi0959.phi005:508	Nec latus in duro limine pone tuum.
urn:cts:latinLit:phi0959.phi005:509	Postera lux aderit: careant tua verba querellis,
urn:cts:latinLit:phi0959.phi005:510	Et nulla in vultu signa dolentis habe.
urn:cts:latinLit:phi0959.phi005:511	Iam ponet fastus, cum te languere videbit:
urn:cts:latinLit:phi0959.phi005:512	Hoc etiam nostra munus ab arte feres.
urn:cts:latinLit:phi0959.phi005:513	Te quoque falle tamen, nec sit tibi finis amandi
urn:cts:latinLit:phi0959.phi005:514	Propositus: frenis saepe repugnat equus.
urn:cts:latinLit:phi0959.phi005:515	Utilitas lateat; quod non profitebere, fiet:
urn:cts:latinLit:phi0959.phi005:516	Quae nimis apparent retia, vitat avis.
urn:cts:latinLit:phi0959.phi005:517	Nec sibi tam placeat, nec te contemnere possit;
urn:cts:latinLit:phi0959.phi005:518	Sume animos, animis cedat ut illa tuis.
urn:cts:latinLit:phi0959.phi005:519	Ianua forte patet? quamvis revocabere, transi.
urn:cts:latinLit:phi0959.phi005:520	Est data nox? dubita nocte venire data.
urn:cts:latinLit:phi0959.phi005:521	Posse pati facile est, ubi, si patientia desit,
urn:cts:latinLit:phi0959.phi005:522	Protinus ex facili gaudia ferre licet.
urn:cts:latinLit:phi0959.phi005:523	Et quisquam praecepta potest mea dura vocare?
urn:cts:latinLit:phi0959.phi005:524	En, etiam partes conciliantis ago.
urn:cts:latinLit:phi0959.phi005:525	Nam quoniam variant animi, variabimus artes;
urn:cts:latinLit:phi0959.phi005:526	Mille mali species, mille salutis erunt.
urn:cts:latinLit:phi0959.phi005:527	Corpora vix ferro quaedam sanantur acuto:
urn:cts:latinLit:phi0959.phi005:528	Auxilium multis sucus et herba fuit.
urn:cts:latinLit:phi0959.phi005:529	Mollior es, neque abire potes, vinctusque teneris,
urn:cts:latinLit:phi0959.phi005:530	Et tua saevus Amor sub pede colla premit?
urn:cts:latinLit:phi0959.phi005:531	Desine luctari: referant tua carbasa venti,
urn:cts:latinLit:phi0959.phi005:532	Quaque vocant fluctus, hac tibi remus eat.
urn:cts:latinLit:phi0959.phi005:533	Explenda est sitis ista tibi, quo perditus ardes;
urn:cts:latinLit:phi0959.phi005:534	Cedimus; e medio iam licet amne bibas:
urn:cts:latinLit:phi0959.phi005:535	Sed bibe plus etiam, quam quod praecordia poscunt,
urn:cts:latinLit:phi0959.phi005:536	Gutture fac pleno sumpta redundet aqua.
urn:cts:latinLit:phi0959.phi005:537	I, fruere usque tua, nullo prohibente, puella:
urn:cts:latinLit:phi0959.phi005:538	Illa tibi noctes auferat, illa dies.
urn:cts:latinLit:phi0959.phi005:539	Taedia quaere mali: faciunt et taedia finem.
urn:cts:latinLit:phi0959.phi005:540	Iam quoque, cum credes posse carere, mane,
urn:cts:latinLit:phi0959.phi005:541	Dum bene te cumules et copia tollat amorem,
urn:cts:latinLit:phi0959.phi005:542	Et fastidita non iuvet esse domo.
urn:cts:latinLit:phi0959.phi005:543	Fit quoque longus amor, quem diffidentia nutrit:
urn:cts:latinLit:phi0959.phi005:544	Hunc tu si quaeres ponere, pone metum.
urn:cts:latinLit:phi0959.phi005:545	Qui timet, ut sua sit, ne quis sibi detrahat illam,
urn:cts:latinLit:phi0959.phi005:546	Ille Machaonia vix ope sanus erit.
urn:cts:latinLit:phi0959.phi005:547	Plus amat e natis mater plerumque duobus,
urn:cts:latinLit:phi0959.phi005:548	Pro cuius reditu, quod gerit arma, timet.
urn:cts:latinLit:phi0959.phi005:549	Est prope Collinam templum venerabile portam;
urn:cts:latinLit:phi0959.phi005:550	Inposuit templo nomina celsus Eryx:
urn:cts:latinLit:phi0959.phi005:551	Est illic Lethaeus Amor, qui pectora sanat,
urn:cts:latinLit:phi0959.phi005:552	Inque suas gelidam lampadas addit aquam.
urn:cts:latinLit:phi0959.phi005:553	Illic et iuvenes votis oblivia poscunt,
urn:cts:latinLit:phi0959.phi005:554	Et siqua est duro capta puella viro.
urn:cts:latinLit:phi0959.phi005:555	Is mihi sic dixit (dubito, verusne Cupido,
urn:cts:latinLit:phi0959.phi005:556	An somnus fuerit: sed puto, somnus erat)
urn:cts:latinLit:phi0959.phi005:557	'O qui sollicitos modo das, modo demis amores,
urn:cts:latinLit:phi0959.phi005:558	Adice praeceptis hoc quoque, Naso, tuis.
urn:cts:latinLit:phi0959.phi005:559	Ad mala quisque animum referat sua, ponet amorem;
urn:cts:latinLit:phi0959.phi005:560	Omnibus illa deus plusve minusve dedit.
urn:cts:latinLit:phi0959.phi005:561	Qui Puteal Ianumque timet celeresque Kalendas,
urn:cts:latinLit:phi0959.phi005:562	Torqueat hunc aeris mutua summa sui;
urn:cts:latinLit:phi0959.phi005:563	Cui durus pater est, ut voto cetera cedant,
urn:cts:latinLit:phi0959.phi005:564	Huic pater ante oculos durus habendus erit;
urn:cts:latinLit:phi0959.phi005:565	Hic male dotata pauper cum coniuge vivit,
urn:cts:latinLit:phi0959.phi005:566	Uxorem fato credat obesse suo.
urn:cts:latinLit:phi0959.phi005:567	Est tibi rure bono generosae fertilis uvae
urn:cts:latinLit:phi0959.phi005:568	Vinea? ne nascens usta sit uva, time.
urn:cts:latinLit:phi0959.phi005:569	Ille habet in reditu navim: mare semper iniquum
urn:cts:latinLit:phi0959.phi005:570	Cogitet et damno litora foeda suo.
urn:cts:latinLit:phi0959.phi005:571	Filius hunc miles, te filia nubilis angat;
urn:cts:latinLit:phi0959.phi005:572	Et quis non causas mille doloris habet?
urn:cts:latinLit:phi0959.phi005:573	Ut posses odisse tuam, Pari, funera fratrum
urn:cts:latinLit:phi0959.phi005:574	Debueras oculis substituisse tuis.'
urn:cts:latinLit:phi0959.phi005:575	Plura loquebatur: placidum puerilis imago
urn:cts:latinLit:phi0959.phi005:576	Destituit somnum, si modo somnus erat.
urn:cts:latinLit:phi0959.phi005:577	Quid faciam? media navem Palinurus in unda
urn:cts:latinLit:phi0959.phi005:578	Deserit; ignotas cogor inire vias.
urn:cts:latinLit:phi0959.phi005:579	Quisquis amas, loca sola nocent, loca sola caveto!
urn:cts:latinLit:phi0959.phi005:580	Quo fugis? in populo tutior esse potes.
urn:cts:latinLit:phi0959.phi005:581	Non tibi secretis (augent secreta furores)
urn:cts:latinLit:phi0959.phi005:582	Est opus: auxilio turba futura tibi est.
urn:cts:latinLit:phi0959.phi005:583	Tristis eris, si solus eris, dominaeque relictae
urn:cts:latinLit:phi0959.phi005:584	Ante oculos facies stabit, ut ipsa, tuos.
urn:cts:latinLit:phi0959.phi005:585	Tristior idcirco nox est quam tempora Phoebi;
urn:cts:latinLit:phi0959.phi005:586	Quae relevet luctus, turba sodalis abest.
urn:cts:latinLit:phi0959.phi005:587	Nec fuge conloquium, nec sit tibi ianua clausa,
urn:cts:latinLit:phi0959.phi005:588	Nec tenebris vultus flebilis abde tuos.
urn:cts:latinLit:phi0959.phi005:589	Semper habe Pyladen aliquem, qui curet Oresten:
urn:cts:latinLit:phi0959.phi005:590	Hic quoque amicitiae non levis usus erit.
urn:cts:latinLit:phi0959.phi005:591	Quid, nisi secretae laeserunt Phyllida silvae?
urn:cts:latinLit:phi0959.phi005:592	Certa necis causa est: incomitata fuit.
urn:cts:latinLit:phi0959.phi005:593	Ibat, ut Edono referens trieterica Baccho
urn:cts:latinLit:phi0959.phi005:594	Ire solet fusis barbara turba comis,
urn:cts:latinLit:phi0959.phi005:595	Et modo, qua poterat, longum spectabat in aequor,
urn:cts:latinLit:phi0959.phi005:596	Nunc in harenosa lassa iacebat humo.
urn:cts:latinLit:phi0959.phi005:597	'Perfide Demophoon!' surdas clamabat ad undas,
urn:cts:latinLit:phi0959.phi005:598	Ruptaque singultu verba loquentis erant.
urn:cts:latinLit:phi0959.phi005:599	Limes erat tenuis longa subnubilus umbra,
urn:cts:latinLit:phi0959.phi005:600	Quo tulit illa suos ad mare saepe pedes.
urn:cts:latinLit:phi0959.phi005:601	Nona terebatur miserae via: 'viderit!' inquit,
urn:cts:latinLit:phi0959.phi005:602	Et spectat zonam pallida facta suam,
urn:cts:latinLit:phi0959.phi005:603	Aspicit et ramos; dubitat, refugitque quod audet
urn:cts:latinLit:phi0959.phi005:604	Et timet, et digitos ad sua colla refert.
urn:cts:latinLit:phi0959.phi005:605	Sithoni, tum certe vellem non sola fuisses:
urn:cts:latinLit:phi0959.phi005:606	Non flesset positis Phyllida silva comis.
urn:cts:latinLit:phi0959.phi005:607	Phyllidis exemplo nimium secreta timete,
urn:cts:latinLit:phi0959.phi005:608	Laese vir a domina, laesa puella viro.
urn:cts:latinLit:phi0959.phi005:609	Praestiterat iuvenis quidquid mea Musa iubebat,
urn:cts:latinLit:phi0959.phi005:610	Inque suae portu paene salutis erat:
urn:cts:latinLit:phi0959.phi005:611	Reccidit, ut cupidos inter devenit amantes,
urn:cts:latinLit:phi0959.phi005:612	Et, quae condiderat, tela resumpsit Amor.
urn:cts:latinLit:phi0959.phi005:613	Siquis amas, nec vis, facito contagia vites;
urn:cts:latinLit:phi0959.phi005:614	Haec etiam pecori saepe nocere solent.
urn:cts:latinLit:phi0959.phi005:615	Dum spectant laesos oculi, laeduntur et ipsi,
urn:cts:latinLit:phi0959.phi005:616	Multaque corporibus transitione nocent.
urn:cts:latinLit:phi0959.phi005:617	In loca nonnumquam siccis arentia glebis
urn:cts:latinLit:phi0959.phi005:618	De prope currenti flumine manat aqua:
urn:cts:latinLit:phi0959.phi005:619	Manat amor tectus, si non ab amante recedas;
urn:cts:latinLit:phi0959.phi005:620	Turbaque in hoc omnes ingeniosa sumus.
urn:cts:latinLit:phi0959.phi005:621	Alter item iam sanus erat; vicinia laesit:
urn:cts:latinLit:phi0959.phi005:622	Occursum dominae non tulit ille suae.
urn:cts:latinLit:phi0959.phi005:623	Vulnus in antiquum rediit male firma cicatrix,
urn:cts:latinLit:phi0959.phi005:624	Successumque artes non habuere meae.
urn:cts:latinLit:phi0959.phi005:625	Proximus a tectis ignis defenditur aegre;
urn:cts:latinLit:phi0959.phi005:626	Utile finitimis abstinuisse locis.
urn:cts:latinLit:phi0959.phi005:627	Nec quae ferre solet spatiantem porticus illam,
urn:cts:latinLit:phi0959.phi005:628	Te ferat, officium neve colatur idem.
urn:cts:latinLit:phi0959.phi005:629	Quid iuvat admonitu tepidam recalescere mentem?
urn:cts:latinLit:phi0959.phi005:630	Alter, si possis, orbis habendus erit.
urn:cts:latinLit:phi0959.phi005:631	Non facile esuriens posita retinebere mensa,
urn:cts:latinLit:phi0959.phi005:632	Et multam saliens incitat unda sitim.
urn:cts:latinLit:phi0959.phi005:633	Non facile est taurum visa retinere iuvenca,
urn:cts:latinLit:phi0959.phi005:634	Fortis equus visae semper adhinnit equae.
urn:cts:latinLit:phi0959.phi005:635	Haec ubi praestiteris, ut tandem litora tangas,
urn:cts:latinLit:phi0959.phi005:636	Non ipsam satis est deseruisse tibi.
urn:cts:latinLit:phi0959.phi005:637	Et soror et mater valeant et conscia nutrix,
urn:cts:latinLit:phi0959.phi005:638	Et quisquis dominae pars erit ulla tuae.
urn:cts:latinLit:phi0959.phi005:639	Nec veniat servus, nec flens ancillula fictum
urn:cts:latinLit:phi0959.phi005:640	Suppliciter dominae nomine dicat 'ave!'
urn:cts:latinLit:phi0959.phi005:641	Nec si scire voles, quid agat, tamen, illa, rogabis;
urn:cts:latinLit:phi0959.phi005:642	Perfer! erit lucro lingua retenta tuo.
urn:cts:latinLit:phi0959.phi005:643	Tu quoque, qui causam finiti reddis amoris,
urn:cts:latinLit:phi0959.phi005:644	Deque tua domina multa querenda refers,
urn:cts:latinLit:phi0959.phi005:645	Parce queri; melius sic ulciscere tacendo,
urn:cts:latinLit:phi0959.phi005:646	Ut desideriis effluat illa tuis.
urn:cts:latinLit:phi0959.phi005:647	Et malim taceas quam te desisse loquaris:
urn:cts:latinLit:phi0959.phi005:648	Qui nimium multis 'non amo' dicit, amat.
urn:cts:latinLit:phi0959.phi005:649	Sed meliore fide paulatim extinguitur ignis
urn:cts:latinLit:phi0959.phi005:650	Quam subito; lente desine, tutus eris.
urn:cts:latinLit:phi0959.phi005:651	Flumine perpetuo torrens solet altior ire:
urn:cts:latinLit:phi0959.phi005:652	Sed tamen haec brevis est, illa perennis aqua.
urn:cts:latinLit:phi0959.phi005:653	Fallat, et in tenues evanidus exeat auras,
urn:cts:latinLit:phi0959.phi005:654	Perque gradus molles emoriatur amor.
urn:cts:latinLit:phi0959.phi005:655	Sed modo dilectam scelus est odisse puellam:
urn:cts:latinLit:phi0959.phi005:656	Exitus ingeniis convenit iste feris.
urn:cts:latinLit:phi0959.phi005:657	Non curare sat est: odio qui finit amorem,
urn:cts:latinLit:phi0959.phi005:658	Aut amat, aut aegre desinet esse miser.
urn:cts:latinLit:phi0959.phi005:659	Turpe vir et mulier, iuncti modo, protinus hostes;
urn:cts:latinLit:phi0959.phi005:660	Non illas lites Appias ipsa probat.
urn:cts:latinLit:phi0959.phi005:661	Saepe reas faciunt, et amant; ubi nulla simultas
urn:cts:latinLit:phi0959.phi005:662	Incidit, admonitu liber aberrat amor.
urn:cts:latinLit:phi0959.phi005:663	Forte aderam iuveni; dominam lectica tenebat:
urn:cts:latinLit:phi0959.phi005:664	Horrebant saevis omnia verba minis.
urn:cts:latinLit:phi0959.phi005:665	Iamque vadaturus 'lectica prodeat' inquit;
urn:cts:latinLit:phi0959.phi005:666	Prodierat: visa coniuge mutus erat.
urn:cts:latinLit:phi0959.phi005:667	Et manus et manibus duplices cecidere tabellae,
urn:cts:latinLit:phi0959.phi005:668	Venit in amplexus, atque 'ita vincis' ait.
urn:cts:latinLit:phi0959.phi005:669	Tutius est aptumque magis discedere pace,
urn:cts:latinLit:phi0959.phi005:670	Nec petere a thalamis litigiosa fora.
urn:cts:latinLit:phi0959.phi005:671	Munera quae dederas, habeat sine lite, iubeto:
urn:cts:latinLit:phi0959.phi005:672	Esse solent magno damna minora bono.
urn:cts:latinLit:phi0959.phi005:673	Quod si vos aliquis casus conducet in unum,
urn:cts:latinLit:phi0959.phi005:674	Mente memor tota quae damus arma, tene.
urn:cts:latinLit:phi0959.phi005:675	Nunc opus est armis; hic, o fortissime, pugna:
urn:cts:latinLit:phi0959.phi005:676	Vincenda est telo Penthesilea tuo.
urn:cts:latinLit:phi0959.phi005:677	Nunc tibi rivalis, nunc durum limen amanti,
urn:cts:latinLit:phi0959.phi005:678	Nunc subeant mediis inrita verba deis.
urn:cts:latinLit:phi0959.phi005:679	Nec compone comas, quia sis venturus ad illam,
urn:cts:latinLit:phi0959.phi005:680	Nec toga sit laxo conspicienda sinu.
urn:cts:latinLit:phi0959.phi005:681	Nulla sit, ut placeas alienae cura puellae;
urn:cts:latinLit:phi0959.phi005:682	Iam facito e multis una sit illa tibi.
urn:cts:latinLit:phi0959.phi005:683	Sed quid praecipue nostris conatibus obstet
urn:cts:latinLit:phi0959.phi005:684	Eloquar, exemplo quemque docente suo.
urn:cts:latinLit:phi0959.phi005:685	Desinimus tarde, quia nos speramus amari:
urn:cts:latinLit:phi0959.phi005:686	Dum sibi quisque placet, credula turba sumus.
urn:cts:latinLit:phi0959.phi005:687	At tu nec voces (quid enim fallacius illis?)
urn:cts:latinLit:phi0959.phi005:688	Crede, nec aeternos pondus habere deos.
urn:cts:latinLit:phi0959.phi005:689	Neve puellarum lacrimis moveare, caveto:
urn:cts:latinLit:phi0959.phi005:690	Ut flerent, oculos erudiere suos.
urn:cts:latinLit:phi0959.phi005:691	Artibus innumeris mens oppugnatur amantum,
urn:cts:latinLit:phi0959.phi005:692	Ut lapis aequoreis undique pulsus aquis.
urn:cts:latinLit:phi0959.phi005:693	Nec causas aperi, quare divortia malis:
urn:cts:latinLit:phi0959.phi005:694	Nec dic, quid doleas: clam tamen usque dole.
urn:cts:latinLit:phi0959.phi005:695	Nec peccata refer, ne diluat: ipse favebis,
urn:cts:latinLit:phi0959.phi005:696	Ut melior causa causa sit illa tua.
urn:cts:latinLit:phi0959.phi005:697	Qui silet, est firmus; qui dicit multa puellae
urn:cts:latinLit:phi0959.phi005:698	Probra, satisfieri postulat ille sibi.
urn:cts:latinLit:phi0959.phi005:699	Non ego Dulichio furari more sagittas,
urn:cts:latinLit:phi0959.phi005:700	Nec raptas ausim tinguere in amne faces:
urn:cts:latinLit:phi0959.phi005:701	Nec nos purpureas pueri resecabimus alas,
urn:cts:latinLit:phi0959.phi005:702	Nec sacer arte mea laxior arcus erit.
urn:cts:latinLit:phi0959.phi005:703	Consilium est, quodcumque cano: parete canenti,
urn:cts:latinLit:phi0959.phi005:704	Tuque, favens coeptis, Phoebe saluber, ades.
urn:cts:latinLit:phi0959.phi005:705	Phoebus adest: sonuere lyrae, sonuere pharetrae;
urn:cts:latinLit:phi0959.phi005:706	Signa deum nosco per sua: Phoebus adest.
urn:cts:latinLit:phi0959.phi005:707	Confer Amyclaeis medicatum vellus aënis
urn:cts:latinLit:phi0959.phi005:708	Murice cum Tyrio; turpius illud erit:
urn:cts:latinLit:phi0959.phi005:709	Vos quoque formosis vestras conferte puellas;
urn:cts:latinLit:phi0959.phi005:710	Incipiet dominae quemque pudere suae:
urn:cts:latinLit:phi0959.phi005:711	Utraque formosae Paridi potuere videri,
urn:cts:latinLit:phi0959.phi005:712	Sed sibi conlatam vicit utramque Venus.
urn:cts:latinLit:phi0959.phi005:713	Nec solam faciem, mores quoque confer et artes:
urn:cts:latinLit:phi0959.phi005:714	Tantum iudicio ne tuus obsit amor.
urn:cts:latinLit:phi0959.phi005:715	Exiguum est, quod deinde canam; sed profuit illud
urn:cts:latinLit:phi0959.phi005:716	Exiguum multis: in quibus ipse fui.
urn:cts:latinLit:phi0959.phi005:717	Scripta cave relegas blandae servata puellae:
urn:cts:latinLit:phi0959.phi005:718	Constantes animos scripta relecta movent.
urn:cts:latinLit:phi0959.phi005:719	Omnia pone feros (pones invitus) in ignes,
urn:cts:latinLit:phi0959.phi005:720	Et dic 'ardoris sit rogus iste mei.'
urn:cts:latinLit:phi0959.phi005:721	Thestias absentem succendit stipite natum:
urn:cts:latinLit:phi0959.phi005:722	Tu timide flammae perfida verba dabis?
urn:cts:latinLit:phi0959.phi005:723	Si potes, et ceras remove: quid imagine muta
urn:cts:latinLit:phi0959.phi005:724	Carperis? hoc periit Laodamia modo.
urn:cts:latinLit:phi0959.phi005:725	Et loca saepe nocent; fugito loca conscia vestri
urn:cts:latinLit:phi0959.phi005:726	Concubitus; causas illa doloris habent.
urn:cts:latinLit:phi0959.phi005:727	'Hic fuit, hic cubuit; thalamo dormivimus illo:
urn:cts:latinLit:phi0959.phi005:728	Hic mihi lasciva gaudia nocte dedit.'
urn:cts:latinLit:phi0959.phi005:729	Admonitu refricatur amor, vulnusque novatum
urn:cts:latinLit:phi0959.phi005:730	Scinditur: infirmis culpa pusilla nocet.
urn:cts:latinLit:phi0959.phi005:731	Ut, paene extinctum cinerem si sulpure tangas,
urn:cts:latinLit:phi0959.phi005:732	Vivet et e minimo maximus ignis erit,
urn:cts:latinLit:phi0959.phi005:733	Sic, nisi vitaris quidquid renovabit amorem,
urn:cts:latinLit:phi0959.phi005:734	Flamma redardescet, quae modo nulla fuit.
urn:cts:latinLit:phi0959.phi005:735	Argolides cuperent fugisse Capherea puppes,
urn:cts:latinLit:phi0959.phi005:736	Teque, senex, luctus ignibus ulte tuos.
urn:cts:latinLit:phi0959.phi005:737	Praeterita cautus Niseïde navita gaudet:
urn:cts:latinLit:phi0959.phi005:738	Tu loca, quae nimium grata fuere, cave.
urn:cts:latinLit:phi0959.phi005:739	Haec tibi sint Syrtes: haec Acroceraunia vita:
urn:cts:latinLit:phi0959.phi005:740	Hic vomit epotas dira Charybdis aquas.
urn:cts:latinLit:phi0959.phi005:741	Sunt quae non possunt aliquo cogente iuberi,
urn:cts:latinLit:phi0959.phi005:742	Saepe tamen casu facta iuvare solent.
urn:cts:latinLit:phi0959.phi005:743	Perdat opes Phaedra, parces, Neptune, nepoti,
urn:cts:latinLit:phi0959.phi005:744	Nec faciet pavidos taurus avitus equos.
urn:cts:latinLit:phi0959.phi005:745	Cnosida fecisses inopem, sapienter amasset:
urn:cts:latinLit:phi0959.phi005:746	Divitiis alitur luxuriosus amor.
urn:cts:latinLit:phi0959.phi005:747	Cur nemo est, Hecalen, nulla est, quae ceperit Iron?
urn:cts:latinLit:phi0959.phi005:748	Nempe quod alter egens, altera pauper erat.
urn:cts:latinLit:phi0959.phi005:749	Non habet, unde suum paupertas pascat amorem:
urn:cts:latinLit:phi0959.phi005:750	Non tamen hoc tanti est, pauper ut esse velis.
urn:cts:latinLit:phi0959.phi005:751	At tanti tibi sit non indulgere theatris,
urn:cts:latinLit:phi0959.phi005:752	Dum bene de vacuo pectore cedat amor.
urn:cts:latinLit:phi0959.phi005:753	Enervant animos citharae lotosque lyraeque
urn:cts:latinLit:phi0959.phi005:754	Et vox et numeris brachia mota suis.
urn:cts:latinLit:phi0959.phi005:755	Illic adsidue ficti saltantur amantes:
urn:cts:latinLit:phi0959.phi005:756	Quod caveas, actor, quam iuvet, arte docet.
urn:cts:latinLit:phi0959.phi005:757	Eloquar invitus: teneros ne tange poetas!
urn:cts:latinLit:phi0959.phi005:758	Summoveo dotes impius ipse meas.
urn:cts:latinLit:phi0959.phi005:759	Callimachum fugito: non est inimicus Amori:
urn:cts:latinLit:phi0959.phi005:760	Et cum Callimacho tu quoque, Coë, noces.
urn:cts:latinLit:phi0959.phi005:761	Me certe Sappho meliorem fecit amicae,
urn:cts:latinLit:phi0959.phi005:762	Nec rigidos mores Teïa Musa dedit.
urn:cts:latinLit:phi0959.phi005:763	Carmina quis potuit tuto legisse Tibulli,
urn:cts:latinLit:phi0959.phi005:764	Vel tua, cuius opus Cynthia sola fuit?
urn:cts:latinLit:phi0959.phi005:765	Quis poterit lecto durus discedere Gallo?
urn:cts:latinLit:phi0959.phi005:766	Et mea nescio quid carmina tale sonant.
urn:cts:latinLit:phi0959.phi005:767	Quod nisi dux operis vatem frustratur Apollo,
urn:cts:latinLit:phi0959.phi005:768	Aemulus est nostri maxima causa mali:
urn:cts:latinLit:phi0959.phi005:769	At tu rivalem noli tibi fingere quemquam,
urn:cts:latinLit:phi0959.phi005:770	Inque suo solam crede iacere toro.
urn:cts:latinLit:phi0959.phi005:771	Acrius Hermionen ideo dilexit Orestes,
urn:cts:latinLit:phi0959.phi005:772	Esse quod alterius coeperat illa viri.
urn:cts:latinLit:phi0959.phi005:773	Quid, Menelae, doles? ibas sine coniuge Creten,
urn:cts:latinLit:phi0959.phi005:774	Et poteras nupta lentus abesse tua.
urn:cts:latinLit:phi0959.phi005:775	Ut Paris hanc rapuit, nunc demum uxore carere
urn:cts:latinLit:phi0959.phi005:776	Non potes: alterius crevit amore tuus.
urn:cts:latinLit:phi0959.phi005:777	Hoc et in abducta Briseide flebat Achilles,
urn:cts:latinLit:phi0959.phi005:778	Illam Plisthenio gaudia ferre viro;
urn:cts:latinLit:phi0959.phi005:779	Nec frustra flebat, mihi credite: fecit Atrides,
urn:cts:latinLit:phi0959.phi005:780	Quod si non faceret, turpiter esset iners.
urn:cts:latinLit:phi0959.phi005:781	Certe ego fecissem, nec sum sapientior illo:
urn:cts:latinLit:phi0959.phi005:782	Invidiae fructus maximus ille fuit.
urn:cts:latinLit:phi0959.phi005:783	Nam sibi quod numquam tactam Briseida iurat
urn:cts:latinLit:phi0959.phi005:784	Per sceptrum, sceptrum non putat esse deos.
urn:cts:latinLit:phi0959.phi005:785	Di faciant, possis dominae transire relictae
urn:cts:latinLit:phi0959.phi005:786	Limina, proposito sufficiantque pedes.
urn:cts:latinLit:phi0959.phi005:787	Et poteris; modo velle tene: nunc fortiter ire,
urn:cts:latinLit:phi0959.phi005:788	Nunc opus est celeri subdere calcar equo.
urn:cts:latinLit:phi0959.phi005:789	Illo Lotophagos, illo Sirenas in antro
urn:cts:latinLit:phi0959.phi005:790	Esse puta; remis adice vela tuis.
urn:cts:latinLit:phi0959.phi005:791	Hunc quoque, quo quondam nimium rivale dolebas,
urn:cts:latinLit:phi0959.phi005:792	Vellem desineres hostis habere loco.
urn:cts:latinLit:phi0959.phi005:793	At certe, quamvis odio remanente, saluta;
urn:cts:latinLit:phi0959.phi005:794	Oscula cum poteris iam dare, sanus eris.
urn:cts:latinLit:phi0959.phi005:795	Ecce, cibos etiam, medicinae fungar ut omni
urn:cts:latinLit:phi0959.phi005:796	Munere, quos fugias quosque sequare, dabo.
urn:cts:latinLit:phi0959.phi005:797	Daunius, an Libycis bulbus tibi missus ab oris,
urn:cts:latinLit:phi0959.phi005:798	An veniat Megaris, noxius omnis erit.
urn:cts:latinLit:phi0959.phi005:799	Nec minus erucas aptum vitare salaces,
urn:cts:latinLit:phi0959.phi005:800	Et quicquid Veneri corpora nostra parat.
urn:cts:latinLit:phi0959.phi005:801	Utilius sumas acuentes lumina rutas,
urn:cts:latinLit:phi0959.phi005:802	Et quidquid Veneri corpora nostra negat.
urn:cts:latinLit:phi0959.phi005:803	Quid tibi praecipiam de Bacchi munere, quaeris?
urn:cts:latinLit:phi0959.phi005:804	Spe brevius monitis expediere meis.
urn:cts:latinLit:phi0959.phi005:805	Vina parant animum Veneri, nisi plurima sumas
urn:cts:latinLit:phi0959.phi005:806	Et stupeant multo corda sepulta mero.
urn:cts:latinLit:phi0959.phi005:807	Nutritur vento, vento restinguitur ignis:
urn:cts:latinLit:phi0959.phi005:808	Lenis alit flammas, grandior aura necat.
urn:cts:latinLit:phi0959.phi005:809	Aut nulla ebrietas, aut tanta sit, ut tibi curas
urn:cts:latinLit:phi0959.phi005:810	Eripiat; siqua est inter utrumque, nocet.
urn:cts:latinLit:phi0959.phi005:811	Hoc opus exegi: fessae date serta carinae;
urn:cts:latinLit:phi0959.phi005:812	Contigimus portus, quo mihi cursus erat.
urn:cts:latinLit:phi0959.phi005:813	Postmodo reddetis sacro pia vota poetae,
urn:cts:latinLit:phi0959.phi005:814	Carmine sanati femina virque meo.
