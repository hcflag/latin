urn:cts:latinLit:phi0917.phi001:1.1	Bella per Emathios plus quam civilia campos
urn:cts:latinLit:phi0917.phi001:1.2	Iusque datum  sceleri canimus, populumque potentem
urn:cts:latinLit:phi0917.phi001:1.3	In sua victrici conversum viscera dextra,
urn:cts:latinLit:phi0917.phi001:1.4	Cognatasque acies, et rupto foedere regni,
urn:cts:latinLit:phi0917.phi001:1.5	Certatum totis concussi viribus orbis
urn:cts:latinLit:phi0917.phi001:1.6	In commune nefas, infestisque obvia signis
urn:cts:latinLit:phi0917.phi001:1.7	Signa, pares aquilas, et pila minantia pilis.
urn:cts:latinLit:phi0917.phi001:1.8	Quis furor, o cives, quae tanta licentia ferri,
urn:cts:latinLit:phi0917.phi001:1.9	Gentibus invisis Latium praebere cruorem?
urn:cts:latinLit:phi0917.phi001:1.10	Cumque superba foret Babylon spolianda tropaeis
urn:cts:latinLit:phi0917.phi001:1.11	Ausoniis, umbraque erraret Crassus inulta,
urn:cts:latinLit:phi0917.phi001:1.12	Bella geri placuit nullos habitura triumphos?
urn:cts:latinLit:phi0917.phi001:1.13	Heu quantum terrae potuit pelagique parari
urn:cts:latinLit:phi0917.phi001:1.14	Hoc, quem civiles hauserunt, sanguine, dextrae,
urn:cts:latinLit:phi0917.phi001:1.15	Unde venit Titan, et nox ubi sidera condit,
urn:cts:latinLit:phi0917.phi001:1.16	Quaque dies medius flagrantibus aestuat horis,
urn:cts:latinLit:phi0917.phi001:1.17	Et qua bruma, rigens ac nescia vere remitti,
urn:cts:latinLit:phi0917.phi001:1.18	Adstringit Scythico glacialem frigore pontum!
urn:cts:latinLit:phi0917.phi001:1.19	Sub iuga iam Seres, iam barbarus isset Araxes,
urn:cts:latinLit:phi0917.phi001:1.20	Et gens si qua iacet nascenti conscia Nilo.
urn:cts:latinLit:phi0917.phi001:1.21	Tunc, si tantus amor belli tibi, Roma, nefandi,
urn:cts:latinLit:phi0917.phi001:1.22	Totum sub Latias leges cum miseris orbem,
urn:cts:latinLit:phi0917.phi001:1.23	In te verte manus: nondum tibi defuit hostis.
urn:cts:latinLit:phi0917.phi001:1.24	At nunc semirutis pendent quod moenia tectis
urn:cts:latinLit:phi0917.phi001:1.25	Urbibus Italiae, lapsisque ingentia muris
urn:cts:latinLit:phi0917.phi001:1.26	Saxa iacent, nulloque domus custode tenentur
urn:cts:latinLit:phi0917.phi001:1.27	Rarus et antiquis habitator in urbibus errat,
urn:cts:latinLit:phi0917.phi001:1.28	Horrida quod dumis multosque inarata per annos
urn:cts:latinLit:phi0917.phi001:1.29	Hesperia est, desuntque manus poscentibus arvis,
urn:cts:latinLit:phi0917.phi001:1.30	Non tu, Pyrrhe ferox, nec tantis cladibus auctor
urn:cts:latinLit:phi0917.phi001:1.31	Poenus erit: nulli penitus discindere ferro
urn:cts:latinLit:phi0917.phi001:1.32	Contigit: alta sedent civilis vulnera dextrae.
urn:cts:latinLit:phi0917.phi001:1.33	Quodsi non aliam venturo fata Neroni
urn:cts:latinLit:phi0917.phi001:1.34	Invenere viam, magnoque aeterna parantur
urn:cts:latinLit:phi0917.phi001:1.35	Regna deis, coelumque suo servire tonanti
urn:cts:latinLit:phi0917.phi001:1.36	Non nisi saevorum potuit post bella Gigantum:
urn:cts:latinLit:phi0917.phi001:1.37	Iam nihil, o superi, querimur: scelera ipsa nefasque
urn:cts:latinLit:phi0917.phi001:1.38	Hac mercede placent: diros Pharsalia campos
urn:cts:latinLit:phi0917.phi001:1.39	Impleat, et Poeni saturentur sanguine manes;
urn:cts:latinLit:phi0917.phi001:1.40	Ultima funesta concurrant proelia Munda.
urn:cts:latinLit:phi0917.phi001:1.41	His, Caesar, Perusina fames, Mutinaeque labores
urn:cts:latinLit:phi0917.phi001:1.42	Accedant fatis; et quas premit aspera classes
urn:cts:latinLit:phi0917.phi001:1.43	Leucas; et ardenti servilia bella sub Aetna:
urn:cts:latinLit:phi0917.phi001:1.44	Multum Roma tamen debet civilibus armis,
urn:cts:latinLit:phi0917.phi001:1.45	Quod tibi res acta est. Te, quum, statione peracta,
urn:cts:latinLit:phi0917.phi001:1.46	Astra petes serus, praelati regia coeli
urn:cts:latinLit:phi0917.phi001:1.47	Excipiet, gaudente polo, seu sceptra tenere,
urn:cts:latinLit:phi0917.phi001:1.48	Seu te flammigeros Phoebi conscendere currus,
urn:cts:latinLit:phi0917.phi001:1.49	Telluremque nihil mutato sole timentem
urn:cts:latinLit:phi0917.phi001:1.50	Igne vago lustrare iuvet: tibi numine ab omni
urn:cts:latinLit:phi0917.phi001:1.51	Cedetur, iurique tuo natura relinquet,
urn:cts:latinLit:phi0917.phi001:1.52	Quis deus esse velis, ubi regnum ponere mundi.
urn:cts:latinLit:phi0917.phi001:1.53	Sed neque in Arctoo sedem tibi legeris orbe,
urn:cts:latinLit:phi0917.phi001:1.54	Nec polus aversi calidus qua vergitur Austri;
urn:cts:latinLit:phi0917.phi001:1.55	Unde tuam videas obliquo sidere Romam.
urn:cts:latinLit:phi0917.phi001:1.56	Aetheris immensi partem si presseris unam,
urn:cts:latinLit:phi0917.phi001:1.57	Sentiet axis onus. Librati pondera coeli
urn:cts:latinLit:phi0917.phi001:1.58	Orbe tene medio: pars aetheris illa sereni
urn:cts:latinLit:phi0917.phi001:1.59	Tota vacet, nullaeque obstent a Caesare nubes.
urn:cts:latinLit:phi0917.phi001:1.60	Tunc genus humanum positis sibi consulat armis,
urn:cts:latinLit:phi0917.phi001:1.61	Inque vicem gens omnis amet: Pax missa per orbem
urn:cts:latinLit:phi0917.phi001:1.62	Ferrea belligeri compescat limina Iani.
urn:cts:latinLit:phi0917.phi001:1.63	Sed mihi iam numen: nec, si te pectore vates
urn:cts:latinLit:phi0917.phi001:1.64	Accipio, Cirrhaea velim secreta moventem
urn:cts:latinLit:phi0917.phi001:1.65	Sollicitare deum, Bacchumque avertere Nysa.
urn:cts:latinLit:phi0917.phi001:1.66	Tu satis ad dandas Romana in carmina vires.
urn:cts:latinLit:phi0917.phi001:1.67	Fert animus causas tantarum expromere rerum,
urn:cts:latinLit:phi0917.phi001:1.68	Immensumque aperitur opus, quid in arma furentem
urn:cts:latinLit:phi0917.phi001:1.69	Impulerit populum, quid pacem excusserit orbi.
urn:cts:latinLit:phi0917.phi001:1.70	Invida fatorum series, summisque negatum
urn:cts:latinLit:phi0917.phi001:1.71	Stare diu; nimioque graves sub pondere lapsus;
urn:cts:latinLit:phi0917.phi001:1.72	Nec se Roma ferens. Sic, quum, compage soluta,
urn:cts:latinLit:phi0917.phi001:1.73	Saecula tot mundi suprema coegerit hora,
urn:cts:latinLit:phi0917.phi001:1.74	Anticum repetent iterum chaos omnia; mixtis
urn:cts:latinLit:phi0917.phi001:1.75	Sidera sideribus concurrent: ignea pontum
urn:cts:latinLit:phi0917.phi001:1.76	Astra petent: tellus extendere litora nolet,
urn:cts:latinLit:phi0917.phi001:1.77	Excutietque fretum: fratri contraria Phoebe
urn:cts:latinLit:phi0917.phi001:1.78	Ibit, et, oblicum bigas agitare per orbem
urn:cts:latinLit:phi0917.phi001:1.79	Indignata, diem poscet sibi: totaque discors
urn:cts:latinLit:phi0917.phi001:1.80	Machina divulsi turbabit foedera mundi.
urn:cts:latinLit:phi0917.phi001:1.81	In se magna ruunt: laetis hunc numina rebus
urn:cts:latinLit:phi0917.phi001:1.82	Crescendi posuere modum. Nec gentibus ullis
urn:cts:latinLit:phi0917.phi001:1.83	Commodat in populum, terrae pelagique potentem,
urn:cts:latinLit:phi0917.phi001:1.84	Invidiam Fortuna suam. Tu caussa malorum,
urn:cts:latinLit:phi0917.phi001:1.85	Facta tribus dominis communis, Roma, nec umquam
urn:cts:latinLit:phi0917.phi001:1.86	In turbam missi feralia foedera regni.
urn:cts:latinLit:phi0917.phi001:1.87	O male concordes nimiaque cupidine caeci,
urn:cts:latinLit:phi0917.phi001:1.88	Quid miscere iuvat vires, orbemque tenere
urn:cts:latinLit:phi0917.phi001:1.89	In medio?    Dum terra fretum, terramque levabit
urn:cts:latinLit:phi0917.phi001:1.90	Aer, et longi volvent Titana labores,
urn:cts:latinLit:phi0917.phi001:1.91	Noxque diem coelo totidem per signa sequetur,
urn:cts:latinLit:phi0917.phi001:1.92	Nulla fides regni sociis, omnisque potestas
urn:cts:latinLit:phi0917.phi001:1.93	Impatiens consortis erit. Nec gentibus ullis
urn:cts:latinLit:phi0917.phi001:1.94	Credite, nec longe fatorum exempla petantur.
urn:cts:latinLit:phi0917.phi001:1.95	Fraterno primi maduerunt sanguine muri.
urn:cts:latinLit:phi0917.phi001:1.96	Nec pretium tanti tellus pontusque furoris
urn:cts:latinLit:phi0917.phi001:1.97	Tunc erat: exiguum dominos commisit asylum.
urn:cts:latinLit:phi0917.phi001:1.98	Temporis augusti mansit concordia discors;
urn:cts:latinLit:phi0917.phi001:1.99	Paxque fuit non sponte ducum. Nam sola futuri
urn:cts:latinLit:phi0917.phi001:1.100	Crassus erat belli medius mora. Qualiter, undas
urn:cts:latinLit:phi0917.phi001:1.101	Qui secat et geminum gracilis mare separat Isthmos,
urn:cts:latinLit:phi0917.phi001:1.102	Nec patitur conferre fretum; si terra recedat,
urn:cts:latinLit:phi0917.phi001:1.103	Ionium Aegaeo franget mare: sic, ubi, saeva
urn:cts:latinLit:phi0917.phi001:1.104	Arma ducum dirimens, miserando funere Crassus
urn:cts:latinLit:phi0917.phi001:1.105	Assyrias Latio maculavit sanguine Carras,
urn:cts:latinLit:phi0917.phi001:1.106	Parthica Romanos solverunt damna furores.
urn:cts:latinLit:phi0917.phi001:1.107	Plus illa vobis acie, quam creditis, actum est,
urn:cts:latinLit:phi0917.phi001:1.108	Arsacidae: bellum victis civile dedistis.
urn:cts:latinLit:phi0917.phi001:1.109	Dividitur ferro regnum: populique potentis,
urn:cts:latinLit:phi0917.phi001:1.110	Quae mare, quae terras, quae totum continet orbem,
urn:cts:latinLit:phi0917.phi001:1.111	Non cepit fortuna duos. Nam pignora iuncti
urn:cts:latinLit:phi0917.phi001:1.112	Sanguinis, et diro ferales omine tedas
urn:cts:latinLit:phi0917.phi001:1.113	Abstulit ad manes, Parcarum, Iulia, saeva
urn:cts:latinLit:phi0917.phi001:1.114	Intercepta manu. Quodsi tibi fata dedissent
urn:cts:latinLit:phi0917.phi001:1.115	Maiores in luce moras, tu sola furentes
urn:cts:latinLit:phi0917.phi001:1.116	Inde virum poteras atque hinc retinere parentem,
urn:cts:latinLit:phi0917.phi001:1.117	Armatasque manus excusso iungere ferro,
urn:cts:latinLit:phi0917.phi001:1.118	Ut generos mediae soceris iunxere Sabinae.
urn:cts:latinLit:phi0917.phi001:1.119	Morte tua discussa fides, bellumque movere
urn:cts:latinLit:phi0917.phi001:1.120	Permissum ducibus. Stimulos dedit aemula virtus.
urn:cts:latinLit:phi0917.phi001:1.121	Tu, nova ne veteres obscurent facta triumphos,
urn:cts:latinLit:phi0917.phi001:1.122	Et victis cedat piratica laurea Gallis,
urn:cts:latinLit:phi0917.phi001:1.123	Magne, times: te iam series ususque laborum
urn:cts:latinLit:phi0917.phi001:1.124	Erigit, impatiensque loci fortuna secundi.
urn:cts:latinLit:phi0917.phi001:1.125	Nec quemquam iam ferre potest Caesarve priorem,
urn:cts:latinLit:phi0917.phi001:1.126	Pompeiusve parem. Quis iustius induit arma,
urn:cts:latinLit:phi0917.phi001:1.127	Scire nefas: magno se iudice quisque tuetur:
urn:cts:latinLit:phi0917.phi001:1.128	Victrix caussa deis placuit, sed victa Catoni
urn:cts:latinLit:phi0917.phi001:1.129	Nec coiere pares: alter, vergentibus annis
urn:cts:latinLit:phi0917.phi001:1.130	In senium, longoque togae tranquillior usu,
urn:cts:latinLit:phi0917.phi001:1.131	Dedidicit iam pace ducem; famaeque petitor,
urn:cts:latinLit:phi0917.phi001:1.132	Multa dare in vulgus; totus popularibus auris
urn:cts:latinLit:phi0917.phi001:1.133	Impelli, plausuque sui gaudere theatri:
urn:cts:latinLit:phi0917.phi001:1.134	Nec reparare novas vires, multumque priori
urn:cts:latinLit:phi0917.phi001:1.135	Credere fortunae. Stat magni nominis umbra:
urn:cts:latinLit:phi0917.phi001:1.136	Qualis frugifero quercus sublimis in agro,
urn:cts:latinLit:phi0917.phi001:1.137	Exuvias veteres populi sacrataque gestans
urn:cts:latinLit:phi0917.phi001:1.138	Dona ducum, nec iam validis radicibus haerens,
urn:cts:latinLit:phi0917.phi001:1.139	Pondere fixa suo est; nudosque per aera ramos
urn:cts:latinLit:phi0917.phi001:1.140	Effundens, trunco, non frondibus, efficit umbram;
urn:cts:latinLit:phi0917.phi001:1.141	Et quamvis primo nutet casura sub Euro,
urn:cts:latinLit:phi0917.phi001:1.142	Tot circum silvae firmo se robore tollant,
urn:cts:latinLit:phi0917.phi001:1.143	Sola tamen colitur. Sed non in Caesare tantum
urn:cts:latinLit:phi0917.phi001:1.144	Nomen erat, nec fama ducis: sed nescia virtus
urn:cts:latinLit:phi0917.phi001:1.145	Stare loco: solusque pudor, non vincere bello.
urn:cts:latinLit:phi0917.phi001:1.146	Acer et indomitus; quo spes, quoque ira vocasset,
urn:cts:latinLit:phi0917.phi001:1.147	Ferre manum, et numquam temerando parcere ferro:
urn:cts:latinLit:phi0917.phi001:1.148	Successus urgere suos, instare favori
urn:cts:latinLit:phi0917.phi001:1.149	Numinis: impellens, quidquid sibi, summa petenti,
urn:cts:latinLit:phi0917.phi001:1.150	Obstaret, gaudensque viam fecisse ruina.
urn:cts:latinLit:phi0917.phi001:1.151	Qualiter expressum ventis per nubila fulmen
urn:cts:latinLit:phi0917.phi001:1.152	Aetheris impulsi sonitu mundique fragore
urn:cts:latinLit:phi0917.phi001:1.153	Emicuit, rupitque diem, populosque paventes
urn:cts:latinLit:phi0917.phi001:1.154	Terruit, obliqua praestringens lumina flamma.
urn:cts:latinLit:phi0917.phi001:1.155	In sua templa furit: nullaque exire vetante
urn:cts:latinLit:phi0917.phi001:1.156	Materia, magnamque cadens, magnamque revertens
urn:cts:latinLit:phi0917.phi001:1.157	Dat stragem late, sparsosque recolligit ignes.
urn:cts:latinLit:phi0917.phi001:1.158	Hae ducibus caussae suberant: sed publica belli
urn:cts:latinLit:phi0917.phi001:1.159	Semina, quae populos semper mersere potentes.
urn:cts:latinLit:phi0917.phi001:1.160	Namque ut opes mundo nimias fortuna subacto
urn:cts:latinLit:phi0917.phi001:1.161	Intulit, et rebus mores cessere secundis,
urn:cts:latinLit:phi0917.phi001:1.162	Praedaque et hostiles luxum suasere rapinae:
urn:cts:latinLit:phi0917.phi001:1.163	Non auro tectisque modus: mensasque priores
urn:cts:latinLit:phi0917.phi001:1.164	Aspernata fames: cultus, gestare decoros
urn:cts:latinLit:phi0917.phi001:1.165	Vix nuribus, rapuere mares: foecunda virorum
urn:cts:latinLit:phi0917.phi001:1.166	Paupertas fugitur, totoque accersitur orbe,
urn:cts:latinLit:phi0917.phi001:1.167	Quo gens quaeque perit. Tum longos iungere fines
urn:cts:latinLit:phi0917.phi001:1.168	Agrorum, et quondam duro sulcata Camilli
urn:cts:latinLit:phi0917.phi001:1.169	Vomere, et antiquos Curiorum passa ligones
urn:cts:latinLit:phi0917.phi001:1.170	Longa sub ignotis extendere rura colonis.
urn:cts:latinLit:phi0917.phi001:1.171	Non erat is populus, quem pax tranquilla iuvaret,
urn:cts:latinLit:phi0917.phi001:1.172	Quem sua libertas immotis pasceret armis.
urn:cts:latinLit:phi0917.phi001:1.173	Inde irae faciles; et, quod suasisset egestas,
urn:cts:latinLit:phi0917.phi001:1.174	Vile nefas; magnumque decus, ferroque petendum,
urn:cts:latinLit:phi0917.phi001:1.175	Plus patria potuisse sua; mensuraque iuris
urn:cts:latinLit:phi0917.phi001:1.176	Vis erat: hinc leges et plebiscita coactae,
urn:cts:latinLit:phi0917.phi001:1.177	Et cum consulibus turbantes iura tribuni:
urn:cts:latinLit:phi0917.phi001:1.178	Hinc rapti fasces pretio, sectorque favoris
urn:cts:latinLit:phi0917.phi001:1.179	Ipse sui populus; letalisque ambitus urbi,
urn:cts:latinLit:phi0917.phi001:1.180	Annua venali referens certamina Campo:
urn:cts:latinLit:phi0917.phi001:1.181	Hinc usura vorax, avidumque in tempora foenus,
urn:cts:latinLit:phi0917.phi001:1.182	Et concussa fides, et multis utile bellum.
urn:cts:latinLit:phi0917.phi001:1.183	Iam gelidas Caesar cursu superaverat Alpes,
urn:cts:latinLit:phi0917.phi001:1.184	Ingentesque animo motus, bellumque futurum
urn:cts:latinLit:phi0917.phi001:1.185	Ceperat. Ut ventum est parvi Rubiconis ad undas,
urn:cts:latinLit:phi0917.phi001:1.186	Ingens visa duci Patriae trepidantis imago
urn:cts:latinLit:phi0917.phi001:1.187	Clara per obscuram vultu moestissima noctem,
urn:cts:latinLit:phi0917.phi001:1.188	Turrigero canos effundens vertice crines,
urn:cts:latinLit:phi0917.phi001:1.189	Caesarie lacera, nudisque adstare lacertis,
urn:cts:latinLit:phi0917.phi001:1.190	Et gemitu permixta loqui: Quo tenditis ultra?
urn:cts:latinLit:phi0917.phi001:1.191	Quo fertis mea signa, viri?  Si iure venitis,
urn:cts:latinLit:phi0917.phi001:1.192	Si cives, huc usque licet. Tum perculit horror
urn:cts:latinLit:phi0917.phi001:1.193	Membra ducis; riguere comae, gressusque coercens
urn:cts:latinLit:phi0917.phi001:1.194	Languor in extrema tenuit vestigia ripa.
urn:cts:latinLit:phi0917.phi001:1.195	Mox ait: O magnae qui moenia prospicis urbis
urn:cts:latinLit:phi0917.phi001:1.196	Tarpeia de rupe, Tonans, Phrygiique penates
urn:cts:latinLit:phi0917.phi001:1.197	Gentis Iuleae, et rapti secreta Quirini,
urn:cts:latinLit:phi0917.phi001:1.198	Et residens celsa Latialis Iuppiter Alba,
urn:cts:latinLit:phi0917.phi001:1.199	Vestalesque foci, summique o numinis instar
urn:cts:latinLit:phi0917.phi001:1.200	Roma, fave coeptis. Non te furialibus armis
urn:cts:latinLit:phi0917.phi001:1.201	Persequor. En, adsum, victor terraque marique
urn:cts:latinLit:phi0917.phi001:1.202	Caesar, ubique tuus, liceat modo, nunc quoque, miles.
urn:cts:latinLit:phi0917.phi001:1.203	Ille erit, ille nocens, qui me tibi fecerit hostem.
urn:cts:latinLit:phi0917.phi001:1.204	Inde moras solvit belli, tumidumque per amnem
urn:cts:latinLit:phi0917.phi001:1.205	Signa tulit propere: sicut squalentibus arvis
urn:cts:latinLit:phi0917.phi001:1.206	Aestiferae Libyes viso leo comminus hoste
urn:cts:latinLit:phi0917.phi001:1.207	Subsedit dubius, totam dum colligit iram;
urn:cts:latinLit:phi0917.phi001:1.208	Mox ubi se saevae stimulavit verbere caudae
urn:cts:latinLit:phi0917.phi001:1.209	Erexitque iubas, vasto et grave murmur hiatu
urn:cts:latinLit:phi0917.phi001:1.210	Infremuit: tum, torta levis si lancea Mauri
urn:cts:latinLit:phi0917.phi001:1.211	Haereat, aut latum subeant venabula pectus,
urn:cts:latinLit:phi0917.phi001:1.212	Per ferrum, tanti securus vulneris, exit.
urn:cts:latinLit:phi0917.phi001:1.213	Fonte cadit modico, parvisque impellitur undis
urn:cts:latinLit:phi0917.phi001:1.214	Puniceus Rubicon, cum fervida canduit aestas:
urn:cts:latinLit:phi0917.phi001:1.215	Perque imas serpit valles, et Gallica certus
urn:cts:latinLit:phi0917.phi001:1.216	Limes ab Ausoniis disterminat arva colonis.
urn:cts:latinLit:phi0917.phi001:1.217	Tum vires praebebat hiems, atque auxerat undas
urn:cts:latinLit:phi0917.phi001:1.218	Tertia iam gravido pluvialis Cynthia cornu,
urn:cts:latinLit:phi0917.phi001:1.219	Et madidis Euri resolutae flatibus Alpes.
urn:cts:latinLit:phi0917.phi001:1.220	Primus in oblicum sonipes opponitur amnem,
urn:cts:latinLit:phi0917.phi001:1.221	Excepturus aquas: molli tum cetera rumpit
urn:cts:latinLit:phi0917.phi001:1.222	Turba vado faciles iam fracti fluminis undas.
urn:cts:latinLit:phi0917.phi001:1.223	Caesar ut adversam, superato gurgite, ripam
urn:cts:latinLit:phi0917.phi001:1.224	Attigit, Hesperiae vetitis et constitit arvis:
urn:cts:latinLit:phi0917.phi001:1.225	Hic, ait, hic pacem temerataque iura relinquo;
urn:cts:latinLit:phi0917.phi001:1.226	Te, Fortuna, sequor. Procul hinc iam foedera sunto.
urn:cts:latinLit:phi0917.phi001:1.227	Credidimus fatis.  Utendum est iudice bello.
urn:cts:latinLit:phi0917.phi001:1.228	Sic fatus, noctis tenebris rapit agmina ductor
urn:cts:latinLit:phi0917.phi001:1.229	Impiger, et torto Balearis verbere fundae
urn:cts:latinLit:phi0917.phi001:1.230	Ocior, et missa Parthi post terga sagitta;
urn:cts:latinLit:phi0917.phi001:1.231	Vicinumque minax invadit Ariminum. Ignes
urn:cts:latinLit:phi0917.phi001:1.232	Solis lucifero fugiebant astra relicto,
urn:cts:latinLit:phi0917.phi001:1.233	Iamque dies primos belli visura tumultus
urn:cts:latinLit:phi0917.phi001:1.234	Exoritur. Seu sponte deum, seu turbidus Auster
urn:cts:latinLit:phi0917.phi001:1.235	Impulerit, moestam tenuerunt nubila lucem.
urn:cts:latinLit:phi0917.phi001:1.236	Constitit ut capto iussus deponere miles
urn:cts:latinLit:phi0917.phi001:1.237	Signa fore, stridor lituum  clangorque tubarum
urn:cts:latinLit:phi0917.phi001:1.238	Non pia concinuit cum rauco classica cornu.
urn:cts:latinLit:phi0917.phi001:1.239	Rupta quies populi, stratisque excita iuventus
urn:cts:latinLit:phi0917.phi001:1.240	Diripuit sacris adfixa penatibus arma,
urn:cts:latinLit:phi0917.phi001:1.241	Quae pax longa dabat: nuda iam crate fluentes
urn:cts:latinLit:phi0917.phi001:1.242	Invadunt clypeos, curvataque cuspide pile,
urn:cts:latinLit:phi0917.phi001:1.243	Et scabros nigrae morsu rubiginis enses.
urn:cts:latinLit:phi0917.phi001:1.244	Ut notae fulsere aquilae Romanaque signa,
urn:cts:latinLit:phi0917.phi001:1.245	Et celsus medio conspectus in agmine Caesar,
urn:cts:latinLit:phi0917.phi001:1.246	Diriguere metu, gelidus pavor occupat artus,
urn:cts:latinLit:phi0917.phi001:1.247	Et tacito mutos volvunt in pectore questus:
urn:cts:latinLit:phi0917.phi001:1.248	O male vicinis haec moenia condita Gallis,
urn:cts:latinLit:phi0917.phi001:1.249	O tristi damnata loco! Pax alta per omnes
urn:cts:latinLit:phi0917.phi001:1.250	Et tranquilla quies populos: nos praeda furentum
urn:cts:latinLit:phi0917.phi001:1.251	Primaque castra sumus. Melius, Fortuna, dedisses
urn:cts:latinLit:phi0917.phi001:1.252	Orbe sub Eoo sedem gelidaque sub Areto,
urn:cts:latinLit:phi0917.phi001:1.253	Errantesque domos, Latii quam claustra tueri.
urn:cts:latinLit:phi0917.phi001:1.254	Nos primi Senonum motus, Cimbrumque furentem
urn:cts:latinLit:phi0917.phi001:1.255	Vidimus, et Martem Libyes, cursumque furoris
urn:cts:latinLit:phi0917.phi001:1.256	Teutonici. Quoties Romam Fortuna lacessit,
urn:cts:latinLit:phi0917.phi001:1.257	Hac iter est bellis. Gemitu sic quisque latenti,
urn:cts:latinLit:phi0917.phi001:1.258	Non ausus timuisse palam: vox nulla dolori
urn:cts:latinLit:phi0917.phi001:1.259	Credita: sed quantum, volucres cum bruma coercet,
urn:cts:latinLit:phi0917.phi001:1.260	Rura silent, mediusque tacet sine murmure pontus,
urn:cts:latinLit:phi0917.phi001:1.261	Tanta quies. Noctis gelidas lux solverat umbras:
urn:cts:latinLit:phi0917.phi001:1.262	Ecce faces belli, dubiaeque in proelia menti
urn:cts:latinLit:phi0917.phi001:1.263	Urgentes addunt stimulos cunctasque pudoris
urn:cts:latinLit:phi0917.phi001:1.264	Rumpunt fata moras: iustos Fortuna laborat
urn:cts:latinLit:phi0917.phi001:1.265	Esse ducis motus, et causas invenit armis.
urn:cts:latinLit:phi0917.phi001:1.266	Expulit ancipiti discordes urbe tribunos
urn:cts:latinLit:phi0917.phi001:1.267	Victo iure minax iactatis curia Gracchis.
urn:cts:latinLit:phi0917.phi001:1.268	Hos iam mota ducis vicinaque signa petentes
urn:cts:latinLit:phi0917.phi001:1.269	Audax venali comitatur Curio lingua:
urn:cts:latinLit:phi0917.phi001:1.270	Vox quondam populi, libertatemque tueri
urn:cts:latinLit:phi0917.phi001:1.271	Ausus, et armatos plebi miscere potentes.
urn:cts:latinLit:phi0917.phi001:1.272	Utque ducem varias volventem pectore curas
urn:cts:latinLit:phi0917.phi001:1.273	Conspexit: Dum voce tuae potuere iuvari,
urn:cts:latinLit:phi0917.phi001:1.274	Caesar, ait, partes, quamvis nolente senatu,
urn:cts:latinLit:phi0917.phi001:1.275	Traximus imperium tunc, cum mihi Rostra tenere
urn:cts:latinLit:phi0917.phi001:1.276	Ius erat, et dubios in te transferre Quirites.
urn:cts:latinLit:phi0917.phi001:1.277	Sed postquam leges bello siluere coactae,
urn:cts:latinLit:phi0917.phi001:1.278	Pellimur e patriis laribus, patimurque volentes
urn:cts:latinLit:phi0917.phi001:1.279	Exsilium: tua nos faciet victoria cives.
urn:cts:latinLit:phi0917.phi001:1.280	Dum trepidant nullo firmatae robore partes,
urn:cts:latinLit:phi0917.phi001:1.281	Tolle moras. Semper nocuit differre paratis.
urn:cts:latinLit:phi0917.phi001:1.282	Par labor atque metus pretio maiore petuntur.
urn:cts:latinLit:phi0917.phi001:1.283	Bellantem geminis tenuit te Gallia lustris,
urn:cts:latinLit:phi0917.phi001:1.284	Pars quota terrarum! Facili si proelia pauca
urn:cts:latinLit:phi0917.phi001:1.285	Gesseris eventu, tibi Roma subegerit orbem.
urn:cts:latinLit:phi0917.phi001:1.286	Nunc neque te longi remeantem pompa triumphi
urn:cts:latinLit:phi0917.phi001:1.287	Excipit, aut sacras poscunt Capitolia lauros.
urn:cts:latinLit:phi0917.phi001:1.288	Livor edax tibi cuncta negat: gentesque subactas
urn:cts:latinLit:phi0917.phi001:1.289	Vix impune feres.  Socerum depellere regno
urn:cts:latinLit:phi0917.phi001:1.290	Decretum genero est. Partiri non potes orbem:
urn:cts:latinLit:phi0917.phi001:1.291	Solus habere potes. Sic postquam fatus, et ipsi
urn:cts:latinLit:phi0917.phi001:1.292	In bellum prono tantum tamen addidit irae,
urn:cts:latinLit:phi0917.phi001:1.293	Accenditque ducem, quantum clamore iuvatur
urn:cts:latinLit:phi0917.phi001:1.294	Eleus sonipes, quamvis iam carcere clauso
urn:cts:latinLit:phi0917.phi001:1.295	Immineat foribus, pronusque repagula laxet.
urn:cts:latinLit:phi0917.phi001:1.296	Convocat armatos extemplo ad signa maniplos:
urn:cts:latinLit:phi0917.phi001:1.297	Utque satis trepidum, turba coeunte, tumultum
urn:cts:latinLit:phi0917.phi001:1.298	Composuit, vultu dextraque silentia iussit:
urn:cts:latinLit:phi0917.phi001:1.299	Bellorum o socii, qui, mille pericula Martis
urn:cts:latinLit:phi0917.phi001:1.300	Mecum, ait, experti, decimo iam vincitis anno,
urn:cts:latinLit:phi0917.phi001:1.301	Hoc cruor Aretois meruit diffusus in arvis,
urn:cts:latinLit:phi0917.phi001:1.302	Vulneraque et mortes, hiemesque sub Alpibus actae?
urn:cts:latinLit:phi0917.phi001:1.303	Non secus ingenti bellorum Roma tumultu
urn:cts:latinLit:phi0917.phi001:1.304	Concutitur, quam si Poenus transcenderit Alpes
urn:cts:latinLit:phi0917.phi001:1.305	Hannibal. Implentur valido tirone cohortes:
urn:cts:latinLit:phi0917.phi001:1.306	In classem cadit omne nemus: terraque marique
urn:cts:latinLit:phi0917.phi001:1.307	Iussus Caesar agi. Quid? si mihi signa iacerent
urn:cts:latinLit:phi0917.phi001:1.308	Marte sub adverso, ruerentque in terga feroces
urn:cts:latinLit:phi0917.phi001:1.309	Gallorum populi?  Nunc, cum Fortuna secundis
urn:cts:latinLit:phi0917.phi001:1.310	Mecum rebus agat, superique ad summa vocantes,
urn:cts:latinLit:phi0917.phi001:1.311	Tentamur.  Veniat dux longa pace solutus,
urn:cts:latinLit:phi0917.phi001:1.312	Milite cum subito, partesque in bella togatae,
urn:cts:latinLit:phi0917.phi001:1.313	Marcellusque loquax, et nomina vana Catones.
urn:cts:latinLit:phi0917.phi001:1.314	Scilicet extremi Pompeium emtique clientes
urn:cts:latinLit:phi0917.phi001:1.315	Continuo per tot sociabunt tempora regno?
urn:cts:latinLit:phi0917.phi001:1.316	Ille reget currus, nondum patientibus annis?
urn:cts:latinLit:phi0917.phi001:1.317	Ille semel raptos numquam dimittet honores?
urn:cts:latinLit:phi0917.phi001:1.318	Quid iam rura querar totum suppressa per orbem,
urn:cts:latinLit:phi0917.phi001:1.319	Ac iussam  servire famem?  Quis castra timenti
urn:cts:latinLit:phi0917.phi001:1.320	Nescit mixta foro? gladii cum triste minantes
urn:cts:latinLit:phi0917.phi001:1.321	Iudicium insolita trepidum cinxere corona,
urn:cts:latinLit:phi0917.phi001:1.322	Atque auso medias perrumpere milite leges
urn:cts:latinLit:phi0917.phi001:1.323	Pompeiana reum clauserunt signa Milonem?
urn:cts:latinLit:phi0917.phi001:1.324	Nunc quoque ne lassum teneat privata senectus,
urn:cts:latinLit:phi0917.phi001:1.325	Bella nefanda parat, suetus civilibus armis,
urn:cts:latinLit:phi0917.phi001:1.326	Et docilis Sullam scelerum vicisse magistrum.
urn:cts:latinLit:phi0917.phi001:1.327	Utque ferae tigres numquam posuere furorem,
urn:cts:latinLit:phi0917.phi001:1.328	Quas nemore Hyrcano, matrum dum lustra sequuntur,
urn:cts:latinLit:phi0917.phi001:1.329	Altus caesorum pavit cruor armentorum;
urn:cts:latinLit:phi0917.phi001:1.330	Sic et Sullanum solito tibi lambere ferrum
urn:cts:latinLit:phi0917.phi001:1.331	Durat, Magne, sitis. Nullus semel ore receptus
urn:cts:latinLit:phi0917.phi001:1.332	Pollutas patitur sanguis mansuescere fauces.
urn:cts:latinLit:phi0917.phi001:1.333	Quem tamen inveniet tam longa potentia finem?
urn:cts:latinLit:phi0917.phi001:1.334	Quis scelerum modus est? Ex hoc te iam, improbe, regno
urn:cts:latinLit:phi0917.phi001:1.335	Ille tuus saltem doceat discedere Sulla.
urn:cts:latinLit:phi0917.phi001:1.336	Post Cilicasne vagos, et lassi Pontica regis
urn:cts:latinLit:phi0917.phi001:1.337	Proelia, barbarico vix consummata veneno,
urn:cts:latinLit:phi0917.phi001:1.338	Ultima Pompeio dabitur provincia Caesar,
urn:cts:latinLit:phi0917.phi001:1.339	Quod non, victrices aquilas deponere iussus,
urn:cts:latinLit:phi0917.phi001:1.340	Paruerim?   Mihi si merces erepta laborum est,
urn:cts:latinLit:phi0917.phi001:1.341	His saltem longi, non cum duce, praemia belli
urn:cts:latinLit:phi0917.phi001:1.342	Reddantur: miles sub quolibet iste triumphet.
urn:cts:latinLit:phi0917.phi001:1.343	Conferet exsanguis quo se post bella senectus?
urn:cts:latinLit:phi0917.phi001:1.344	Quae sedes erit emeritis? quae rura dabuntur,
urn:cts:latinLit:phi0917.phi001:1.345	Quae noster veteranus aret? quae moenia fessis?
urn:cts:latinLit:phi0917.phi001:1.346	An melius fient piratae, Magne, coloni?
urn:cts:latinLit:phi0917.phi001:1.347	Tollite iampridem victricia, tollite signa:
urn:cts:latinLit:phi0917.phi001:1.348	Viribus utendum est, quas fecimus: arma tenenti
urn:cts:latinLit:phi0917.phi001:1.349	Omnia dat, qui iusta negat. Nec numina deerunt:
urn:cts:latinLit:phi0917.phi001:1.350	Nam nec praeda meis, neque regnum quaeritur armis:
urn:cts:latinLit:phi0917.phi001:1.351	Detrahimus dominos urbi servire paratae.
urn:cts:latinLit:phi0917.phi001:1.352	Dixerat: at dubium non claro murmure vulgus
urn:cts:latinLit:phi0917.phi001:1.353	Secum incerta fremit: pietas patriique penates
urn:cts:latinLit:phi0917.phi001:1.354	Quamquam caede feras mentes animosque tumentes
urn:cts:latinLit:phi0917.phi001:1.355	Frangunt; sed diro ferri revocantur amore
urn:cts:latinLit:phi0917.phi001:1.356	Ductorisque metu. Summi tunc munera pili
urn:cts:latinLit:phi0917.phi001:1.357	Laelius, emeritique gerens insignia doni,
urn:cts:latinLit:phi0917.phi001:1.358	Servati civis referentem praemia quercum:
urn:cts:latinLit:phi0917.phi001:1.359	Si licet, exclamat, Romani maxime rector
urn:cts:latinLit:phi0917.phi001:1.360	Nominis et ius est, veras expromere voces;
urn:cts:latinLit:phi0917.phi001:1.361	Quod tam  lenta tuas tenuit patientia vires,
urn:cts:latinLit:phi0917.phi001:1.362	Conquerimur. Deeratne tibi fiducia nostri?
urn:cts:latinLit:phi0917.phi001:1.363	Dum movet haec calidus spirantia corpora sanguis,
urn:cts:latinLit:phi0917.phi001:1.364	Et dum pila valent fortes torquere lacerti,
urn:cts:latinLit:phi0917.phi001:1.365	Degenerem patiere togam, regnumque senatus?
urn:cts:latinLit:phi0917.phi001:1.366	Usque adeo miserum est, civili vincere bello?
urn:cts:latinLit:phi0917.phi001:1.367	Duc age per Scythiae populos, per inhospita Syrtis
urn:cts:latinLit:phi0917.phi001:1.368	Litora, per calidas Libyae sitientis arenas.
urn:cts:latinLit:phi0917.phi001:1.369	Haec manus, ut vitum post terga relinqueret orbem,
urn:cts:latinLit:phi0917.phi001:1.370	Oceani tumidas remo compescuit undas:
urn:cts:latinLit:phi0917.phi001:1.371	Fregit et Arctoo spumantem vertice Rhenum.
urn:cts:latinLit:phi0917.phi001:1.372	Iussa sequi tam posse  mihi, quam velle necesse est.
urn:cts:latinLit:phi0917.phi001:1.373	Nec civis meus est, in quem tua classica, Caesar,
urn:cts:latinLit:phi0917.phi001:1.374	Audiero.  Per signa decem felicia castris,
urn:cts:latinLit:phi0917.phi001:1.375	Perque tuos iuro quocumque ex hoste triumphos;
urn:cts:latinLit:phi0917.phi001:1.376	Pectore si fratris gladium, iuguloque parentis
urn:cts:latinLit:phi0917.phi001:1.377	Condere me iubeas, plenaeque in viscera partu
urn:cts:latinLit:phi0917.phi001:1.378	Coniugis, invita peragam tamen omnia dextra;
urn:cts:latinLit:phi0917.phi001:1.379	Si spoliare deos, ignemque immittere templis,
urn:cts:latinLit:phi0917.phi001:1.380	Numina miscebit castrensis flamma Monetae;
urn:cts:latinLit:phi0917.phi001:1.381	Castra super Tusci si ponere Tybridis undas,
urn:cts:latinLit:phi0917.phi001:1.382	Hesperios audax veniam metator in agros.
urn:cts:latinLit:phi0917.phi001:1.383	Tu quoscumque voles in planum effundere muros,
urn:cts:latinLit:phi0917.phi001:1.384	His aries actus disperget saxa lacertis:
urn:cts:latinLit:phi0917.phi001:1.385	Illa licet, penitus tolli quam iusseris urbem,
urn:cts:latinLit:phi0917.phi001:1.386	Roma sit. His cunctae simul adsensere cohortes,
urn:cts:latinLit:phi0917.phi001:1.387	Elatasque alte, quaecumque ad bella vocaret,
urn:cts:latinLit:phi0917.phi001:1.388	Promisere manus. It tantus ad aethera clamor,
urn:cts:latinLit:phi0917.phi001:1.389	Quantus, piniferae Boreas cum Thracius Ossae
urn:cts:latinLit:phi0917.phi001:1.390	Rupibus incubuit, curvato robore pressae
urn:cts:latinLit:phi0917.phi001:1.391	Fit sonus, aut rursus redeuntis in aethera silvae.
urn:cts:latinLit:phi0917.phi001:1.392	Caesar ut acceptum tam prono milite bellum,
urn:cts:latinLit:phi0917.phi001:1.393	Fataque ferre videt, ne quo languore moretur
urn:cts:latinLit:phi0917.phi001:1.394	Fortunam, sparsas per Gallica rura cohortes
urn:cts:latinLit:phi0917.phi001:1.395	Evocat, et Romam motis petit undique signis.
urn:cts:latinLit:phi0917.phi001:1.396	Deseruere cavo tentoria fixa Lemano,
urn:cts:latinLit:phi0917.phi001:1.397	Castraque, quae, Vogesi curvam super ardua rupem,
urn:cts:latinLit:phi0917.phi001:1.398	Pugnaces pictis cohibebant Lingonas armis.
urn:cts:latinLit:phi0917.phi001:1.399	Hi vada liquerunt Isarae, qui, gurgite ductus
urn:cts:latinLit:phi0917.phi001:1.400	Per tam multa suo, famae maioris in amnem
urn:cts:latinLit:phi0917.phi001:1.401	Lapsus, ad aequoreas nomen non pertulit undas.
urn:cts:latinLit:phi0917.phi001:1.402	Solvuntur flavi longa statione Rutheni:
urn:cts:latinLit:phi0917.phi001:1.403	Mitis Atax Latias gaudet non ferre carinas,
urn:cts:latinLit:phi0917.phi001:1.404	Finis et Hesperiae, promoto limite, Varus:
urn:cts:latinLit:phi0917.phi001:1.405	Quaque sub Herculeo sacratus numine portus
urn:cts:latinLit:phi0917.phi001:1.406	Urget rupe cava pelagus: non Corus in illum
urn:cts:latinLit:phi0917.phi001:1.407	Ius habet, aut Zephyrus: solus sua litora turbat
urn:cts:latinLit:phi0917.phi001:1.408	Circius, et tuta prohibet statione Monoeci.
urn:cts:latinLit:phi0917.phi001:1.409	Quaque iacet litus dubium, quod terra fretumque
urn:cts:latinLit:phi0917.phi001:1.410	indicat alternis vicibus, cum funditur ingens
urn:cts:latinLit:phi0917.phi001:1.411	Oceanus, vel cum refugis se fluctibus aufert.
urn:cts:latinLit:phi0917.phi001:1.412	Ventus ab extremo pelagus sic axe volutet,
urn:cts:latinLit:phi0917.phi001:1.413	Destituatque ferens; an sidere mota secundo
urn:cts:latinLit:phi0917.phi001:1.414	Tethyos unda vagae lunaribus aestuet horis;
urn:cts:latinLit:phi0917.phi001:1.415	Flammiger an Titan, ut alentes hauriat undas,
urn:cts:latinLit:phi0917.phi001:1.416	Erigat Oceanum, fluctusque ad sidera ducat,
urn:cts:latinLit:phi0917.phi001:1.417	Quaerite, quos agitat mundi labor: at mihi semper
urn:cts:latinLit:phi0917.phi001:1.418	Tu, quaecumque moves tam crebros causa meatus,
urn:cts:latinLit:phi0917.phi001:1.420	Ut superi voluere, late. Tunc rura Nemetis
urn:cts:latinLit:phi0917.phi001:1.421	Qui tenet, et ripas Aturi, qua litore curvo
urn:cts:latinLit:phi0917.phi001:1.422	Molliter admissum claudit Tarbellicus aequor,
urn:cts:latinLit:phi0917.phi001:1.423	Signa movet, gaudetque amoto Santonus hoste:
urn:cts:latinLit:phi0917.phi001:1.424	Et Biturix, longisque leves Suessones in armis:
urn:cts:latinLit:phi0917.phi001:1.425	Optimus excusso Leucus Rhemusque lacerto,
urn:cts:latinLit:phi0917.phi001:1.426	Optima gens flexis in gyrum Sequana frenis:
urn:cts:latinLit:phi0917.phi001:1.427	Et docilis rector rostrati Belga covini:
urn:cts:latinLit:phi0917.phi001:1.428	Arvernique ausi Latios se fingere fratres,
urn:cts:latinLit:phi0917.phi001:1.429	Sanguine ab Iliaco populi; nimiumque rebellis
urn:cts:latinLit:phi0917.phi001:1.430	Nervius, et caesi pollutus sanguine Cottae;
urn:cts:latinLit:phi0917.phi001:1.430	Et qui te laxis imitantur, Sarmata, braccis,
urn:cts:latinLit:phi0917.phi001:1.431	Vangiones: Batavique truces, quos aere recurvo
urn:cts:latinLit:phi0917.phi001:1.432	Stridentes acuere tubae: qua Cinga pererrat
urn:cts:latinLit:phi0917.phi001:1.433	Gurgite: qua Rhodanus raptum velocibus undis
urn:cts:latinLit:phi0917.phi001:1.434	In mare fert Ararim: qua montibus ardua summis
urn:cts:latinLit:phi0917.phi001:1.435	Gens habitat cana pendentes rupe Gebennas:
urn:cts:latinLit:phi0917.phi001:1.436	[Pictones immunes subigunt sua rura; nec ultra
urn:cts:latinLit:phi0917.phi001:1.437	Instabiles Turonas circumsita castra coercent.
urn:cts:latinLit:phi0917.phi001:1.438	In nebulis, Meduana, tuis marcere perosus
urn:cts:latinLit:phi0917.phi001:1.439	Andus, iam placida Ligeris recreatur ab unda;
urn:cts:latinLit:phi0917.phi001:1.440	Inclyta Caesareis Genabos dissolvitur alis.]
urn:cts:latinLit:phi0917.phi001:1.441	Tu quoque laetatus converti proelia, Trevir:
urn:cts:latinLit:phi0917.phi001:1.442	Et nunc tonse Ligur, quondam per colla decors
urn:cts:latinLit:phi0917.phi001:1.443	Crinibus effusis toti praelate Comatae:
urn:cts:latinLit:phi0917.phi001:1.444	Et quibus immitis placatur sanguine diro
urn:cts:latinLit:phi0917.phi001:1.445	Tentates, horrensque feris altaribus Hesus,
urn:cts:latinLit:phi0917.phi001:1.446	Et Taranis Scythicae non mitior ara Dianae.
urn:cts:latinLit:phi0917.phi001:1.447	Vos quoque, qui fortes animas, belloque peremtas
urn:cts:latinLit:phi0917.phi001:1.448	Laudibus in longum vates dimittitis aevum,
urn:cts:latinLit:phi0917.phi001:1.449	Plurima securi fudistis carmina, Bardi.
urn:cts:latinLit:phi0917.phi001:1.450	Et vos barbaricos ritus moremque sinistrum
urn:cts:latinLit:phi0917.phi001:1.451	Sacrorum, Druidae, positis repetistis ab armis.
urn:cts:latinLit:phi0917.phi001:1.452	Solis nosse deos et coeli numina vobis,
urn:cts:latinLit:phi0917.phi001:1.453	Aut solis nescire datum. Nemora alta remotis
urn:cts:latinLit:phi0917.phi001:1.454	Incolitis lucis. Vobis auctoribus, umbrae
urn:cts:latinLit:phi0917.phi001:1.455	Non tacitas Erebi sedes Ditisque profundi
urn:cts:latinLit:phi0917.phi001:1.456	Pallida regna petunt: regit idem spiritus artus
urn:cts:latinLit:phi0917.phi001:1.457	Orbe alio: longae (canitis si cognita) vitae
urn:cts:latinLit:phi0917.phi001:1.458	Mors media est. Certe populi, quos despcit Arctos,
urn:cts:latinLit:phi0917.phi001:1.459	Felices errore suo, quos ille timorum
urn:cts:latinLit:phi0917.phi001:1.460	Maximus haud urget, leti metus. Inde ruendi
urn:cts:latinLit:phi0917.phi001:1.461	In ferrum mens prona viris, animaeque capaces
urn:cts:latinLit:phi0917.phi001:1.462	Mortis: et ignavum, rediturae parcere vitae.
urn:cts:latinLit:phi0917.phi001:1.463	Et vos, cirrigeros bellis arcere Caycos
urn:cts:latinLit:phi0917.phi001:1.464	Oppositi, petitis Romam, Rhenique feroces
urn:cts:latinLit:phi0917.phi001:1.465	Deseritis ripas, et apertum gentibus orbem.
urn:cts:latinLit:phi0917.phi001:1.466	Caesar, ut immensae collecto robore vires
urn:cts:latinLit:phi0917.phi001:1.467	Audendi maiora fidem fecere, per omnem
urn:cts:latinLit:phi0917.phi001:1.468	Spargitur Italiam, vicinaque moenia complet.
urn:cts:latinLit:phi0917.phi001:1.469	Vana quoque ad veros accessit fama timores,
urn:cts:latinLit:phi0917.phi001:1.470	Irrupitque animos populi, clademque futuram
urn:cts:latinLit:phi0917.phi001:1.471	Intulit, et velox properantis nuntia belli
urn:cts:latinLit:phi0917.phi001:1.472	Innumeras solvit falsa in praeconia linguas.
urn:cts:latinLit:phi0917.phi001:1.473	Est, qui, tauriferis ubi se Mevania campis
urn:cts:latinLit:phi0917.phi001:1.474	Explicat, audaces ruere in certamina turmas
urn:cts:latinLit:phi0917.phi001:1.475	Adferat, et, qua Nar Tiberino illabitur amni,
urn:cts:latinLit:phi0917.phi001:1.476	Barbaricas saevi discurrere Caesaris alas:
urn:cts:latinLit:phi0917.phi001:1.477	Ipsum, omnes aquilas collataque signa ferentem,
urn:cts:latinLit:phi0917.phi001:1.478	Agmine non uno densisque incedere castris.
urn:cts:latinLit:phi0917.phi001:1.479	Nec, qualem meminere, vident: maiorque ferusque
urn:cts:latinLit:phi0917.phi001:1.480	Mentibus occurrit, victoque immanior hoste.
urn:cts:latinLit:phi0917.phi001:1.481	Hunc inter Rhenum populos Alpesque iacentes,
urn:cts:latinLit:phi0917.phi001:1.482	Finibus Arctois patriaque a sede revulsos,
urn:cts:latinLit:phi0917.phi001:1.483	Pone sequi, iussamque feris a gentibus urbem,
urn:cts:latinLit:phi0917.phi001:1.484	Romano spectante, rapi. Sic quisque pavendo
urn:cts:latinLit:phi0917.phi001:1.485	Dat vires famae: nulloque auctore malorum,
urn:cts:latinLit:phi0917.phi001:1.486	Quae finxere timent. Nec solum vulgus inani
urn:cts:latinLit:phi0917.phi001:1.487	Perculsum terrore pavet: sed curia et ipsi
urn:cts:latinLit:phi0917.phi001:1.488	Sedibus exsiluere Patres, invisaque belli
urn:cts:latinLit:phi0917.phi001:1.489	Consulibus fugiens mandat decreta senatus.
urn:cts:latinLit:phi0917.phi001:1.490	Tunc quae tuta petant, et quae metuenda relinquant,
urn:cts:latinLit:phi0917.phi001:1.491	Incerti, quo quemque fugae tulit impetus, urgent
urn:cts:latinLit:phi0917.phi001:1.492	Praecipitem populum  serieque haerentia longa
urn:cts:latinLit:phi0917.phi001:1.493	Agmina prorumpunt. Credas, aut tecta nefandas
urn:cts:latinLit:phi0917.phi001:1.494	Corripuisse faces, aut iam, quatiente ruina,
urn:cts:latinLit:phi0917.phi001:1.495	Nutantes pendere domos: sic turba per urbem
urn:cts:latinLit:phi0917.phi001:1.496	Praecipiti lymphata gradu, velut unica rebus
urn:cts:latinLit:phi0917.phi001:1.497	Spes foret adflictis, patrios excedere muros,
urn:cts:latinLit:phi0917.phi001:1.498	Inconsulta ruit. Qualis, cum turbidus Auster
urn:cts:latinLit:phi0917.phi001:1.499	Repulit a Libycis immensum Syrtibus aequor,
urn:cts:latinLit:phi0917.phi001:1.500	Fractaque veliferi sonuerunt pondera mali,
urn:cts:latinLit:phi0917.phi001:1.501	Desilit in fluctus, deserta puppe, magister
urn:cts:latinLit:phi0917.phi001:1.502	Navitaque, et, nondum sparsa compage carinae,
urn:cts:latinLit:phi0917.phi001:1.503	Naufragium sibi quisque facit: sic, urbe relicta,
urn:cts:latinLit:phi0917.phi001:1.504	In bellum fugitur. Nullum  iam languidus aevo
urn:cts:latinLit:phi0917.phi001:1.505	Evaluit revocare parens, coniunxve maritum
urn:cts:latinLit:phi0917.phi001:1.506	Fletibus, aut patrii, dubiae dum vota salutis
urn:cts:latinLit:phi0917.phi001:1.507	Conciperent, tenuere Lares: nec limine quisquam
urn:cts:latinLit:phi0917.phi001:1.508	Haesit et extremo tunc forsitan urbis amatae
urn:cts:latinLit:phi0917.phi001:1.509	Plenus abit visu: ruit irrevocabile vulgus.
urn:cts:latinLit:phi0917.phi001:1.510	O faciles dare summa deos, eademque tueri
urn:cts:latinLit:phi0917.phi001:1.511	Difficiles! Urbem, populis victisque frequentem
urn:cts:latinLit:phi0917.phi001:1.512	Gentibus, et generis, coeat si turba, capacem
urn:cts:latinLit:phi0917.phi001:1.513	Humani, facilem venturo Caesare praedam
urn:cts:latinLit:phi0917.phi001:1.514	Ignavae liquere manus. Cum pressus ab hoste
urn:cts:latinLit:phi0917.phi001:1.515	Clauditur externis miles Romanus in oris,
urn:cts:latinLit:phi0917.phi001:1.516	Effugit exiguo nocturne pericula vallo,
urn:cts:latinLit:phi0917.phi001:1.517	Et subitus rapti munimine cespitis agger
urn:cts:latinLit:phi0917.phi001:1.518	Praebet securos intra tentoria somnos:
urn:cts:latinLit:phi0917.phi001:1.519	Tu tantum audito bellorum nomine, Roma,
urn:cts:latinLit:phi0917.phi001:1.520	Desereris; nox una tuis non credita muris.
urn:cts:latinLit:phi0917.phi001:1.521	Danda tamen venia est, tantorum danda pavorum:
urn:cts:latinLit:phi0917.phi001:1.522	Pompeio fugiente, timent. Tum ne qua futuri
urn:cts:latinLit:phi0917.phi001:1.523	Spes saltem trepidas mentes levet, addita fati
urn:cts:latinLit:phi0917.phi001:1.524	Peioris manifesta fides, saperique minaces
urn:cts:latinLit:phi0917.phi001:1.525	Prodigiis terras implerunt, aethera, pontum.
urn:cts:latinLit:phi0917.phi001:1.526	Ignota obscurae viderunt sidera noctes,
urn:cts:latinLit:phi0917.phi001:1.527	Ardentemque polum flaminis, coeloque volantes
urn:cts:latinLit:phi0917.phi001:1.528	Obliquas per inane faces, crinemque timendi
urn:cts:latinLit:phi0917.phi001:1.529	Sideris, et terris nutantem regna cometen.
urn:cts:latinLit:phi0917.phi001:1.530	Fulgura fallaci micuerunt crebra sereno,
urn:cts:latinLit:phi0917.phi001:1.531	Et varias ignis denso dedit aere formas:
urn:cts:latinLit:phi0917.phi001:1.532	Nunc iaculum longo, nunc sparso lumine lampas
urn:cts:latinLit:phi0917.phi001:1.533	Emicuit coelo. Tacitum sine nubibus ullis
urn:cts:latinLit:phi0917.phi001:1.534	Fulmen, et Arctois rapiens e partibus ignem,
urn:cts:latinLit:phi0917.phi001:1.535	Percussit Latiale caput: stellaeque minores
urn:cts:latinLit:phi0917.phi001:1.536	Per vacuum solitae noctis decurrere tempus,
urn:cts:latinLit:phi0917.phi001:1.537	In medium venere diem: cornuque coacto
urn:cts:latinLit:phi0917.phi001:1.538	Iam Phoebe toto fratrem cum redderet orbe,
urn:cts:latinLit:phi0917.phi001:1.539	Terrarum subita percussa expalluit umbra.
urn:cts:latinLit:phi0917.phi001:1.540	Ipse caput medio Titan cum ferret Olympo,
urn:cts:latinLit:phi0917.phi001:1.541	Condidit ardentes atra caligine currus,
urn:cts:latinLit:phi0917.phi001:1.542	Involvitque orbem tenebris, gentesque coegit
urn:cts:latinLit:phi0917.phi001:1.543	Desperare diem: qualem fugiente per ortus
urn:cts:latinLit:phi0917.phi001:1.544	Sole Thyesteae noctem duxere Mycenae.
urn:cts:latinLit:phi0917.phi001:1.545	Ora ferox Siculae laxavit Mulciber Aetnae;
urn:cts:latinLit:phi0917.phi001:1.546	Nec tulit in coelum flammas, sed vertice prono
urn:cts:latinLit:phi0917.phi001:1.547	Ignis in Hesperium cecidit latus. Atra Charybdis
urn:cts:latinLit:phi0917.phi001:1.548	Sanguineum fundo torsit mare. Flebile saevi
urn:cts:latinLit:phi0917.phi001:1.549	Latravere canes. Vestali raptus ab ara
urn:cts:latinLit:phi0917.phi001:1.550	Ignis; et ostendens confectas flamma Latinas
urn:cts:latinLit:phi0917.phi001:1.551	Scinditur in partes, geminoque cacumine surgit,
urn:cts:latinLit:phi0917.phi001:1.552	Thebanos imitata rogos. Tunc cardine tellus
urn:cts:latinLit:phi0917.phi001:1.553	Subsedit, veteremque, iugis nutantibus, Alpes
urn:cts:latinLit:phi0917.phi001:1.554	Discussere nivem. Tethys maioribus undis
urn:cts:latinLit:phi0917.phi001:1.555	Hesperiam Calpen, summumque implevit Atlanta.
urn:cts:latinLit:phi0917.phi001:1.556	Indigetes flevisse deos, urbisque laborem
urn:cts:latinLit:phi0917.phi001:1.557	Testatos sudore Lares, delapsaque templis
urn:cts:latinLit:phi0917.phi001:1.558	Dona suis, dirasque diem foedasse volucres
urn:cts:latinLit:phi0917.phi001:1.559	Accipimus; silvisque feras sub nocte relictis
urn:cts:latinLit:phi0917.phi001:1.560	Audaces media posuisse cubilia Roma.
urn:cts:latinLit:phi0917.phi001:1.561	tunc pecudum faciles humana ad murmura linguae,
urn:cts:latinLit:phi0917.phi001:1.562	Monstrosique hominum partus numeroque modoque
urn:cts:latinLit:phi0917.phi001:1.563	Membrorum, matremque suus conterruit infans:
urn:cts:latinLit:phi0917.phi001:1.564	Diraque per populum Cumanae carmina vatis
urn:cts:latinLit:phi0917.phi001:1.565	Vulgantur. Tunc, quos sectis Bellona lacertis
urn:cts:latinLit:phi0917.phi001:1.566	Saeva movet, cecinere deos: crinemque rotantes
urn:cts:latinLit:phi0917.phi001:1.567	Sanguineum populis ulularunt tristia Galli.
urn:cts:latinLit:phi0917.phi001:1.568	Compositis plenae gemuerunt ossibus urnae.
urn:cts:latinLit:phi0917.phi001:1.569	Tunc fragor armorum, magnaeque per avia voces
urn:cts:latinLit:phi0917.phi001:1.570	Auditae nemorum: et venientes comminus umbrae.
urn:cts:latinLit:phi0917.phi001:1.571	Quique colunt iunctos extremis moenibus agros,
urn:cts:latinLit:phi0917.phi001:1.572	Diffugiunt: ingens urbem cingebat Erinnys,
urn:cts:latinLit:phi0917.phi001:1.573	Excutiens pronam flagranti vertice pinum,
urn:cts:latinLit:phi0917.phi001:1.574	Stridentesque comas: Thebanam qualis Agaven
urn:cts:latinLit:phi0917.phi001:1.575	Impulit, aut saevi contorsit tela Lycurgi
urn:cts:latinLit:phi0917.phi001:1.576	Eumenis: aut qualem iussu Iunonis iniquae
urn:cts:latinLit:phi0917.phi001:1.577	Horruit Alcides, viso iam Dite, Megaeram.
urn:cts:latinLit:phi0917.phi001:1.578	Insonuere tubae, et quanto clamore cohortes
urn:cts:latinLit:phi0917.phi001:1.579	Miscentur, tantum nox atra silentibus umbris
urn:cts:latinLit:phi0917.phi001:1.580	Edidit. Et medio visi consurgere Campo
urn:cts:latinLit:phi0917.phi001:1.581	Tristia Sullani cecinere oracula manes:
urn:cts:latinLit:phi0917.phi001:1.582	Tollentemque caput gelidas Anienis ad undas
urn:cts:latinLit:phi0917.phi001:1.583	Agricolae fracto Marium fugere sepulchro.
urn:cts:latinLit:phi0917.phi001:1.584	Haec propter placuit Tuscos de more vetusto
urn:cts:latinLit:phi0917.phi001:1.585	Acciri vates. Quorum qui maximus aevo
urn:cts:latinLit:phi0917.phi001:1.586	Aruns incoluit desertae moenia Lucae,
urn:cts:latinLit:phi0917.phi001:1.587	Fulminis edoctus motus, venasque calentes
urn:cts:latinLit:phi0917.phi001:1.588	Fibrarum, et monitus volitantis in aere pennae,
urn:cts:latinLit:phi0917.phi001:1.589	Monstra iubet primum, nullo quae semine discors
urn:cts:latinLit:phi0917.phi001:1.590	Protulerat natura, rapi, sterilique nefandos
urn:cts:latinLit:phi0917.phi001:1.591	Ex utero fetus infaustis urere flammis.
urn:cts:latinLit:phi0917.phi001:1.592	Mox iubet et totam pavidis a civibus urbem
urn:cts:latinLit:phi0917.phi001:1.593	Ambiri, et festo purgantes moenia lustro,
urn:cts:latinLit:phi0917.phi001:1.594	Longa per extremos pomoeria cingere fines
urn:cts:latinLit:phi0917.phi001:1.595	Pontifices, sacri quibus est permissa potestas.
urn:cts:latinLit:phi0917.phi001:1.596	Turba minor ritu sequitur succincta Gabino,
urn:cts:latinLit:phi0917.phi001:1.597	Vestalemque chorum ducit vittata sacerdos,
urn:cts:latinLit:phi0917.phi001:1.598	Troianam soli cui fas vidisse Minervam.
urn:cts:latinLit:phi0917.phi001:1.599	Tunc qui fata deum secretaque carmina servant,
urn:cts:latinLit:phi0917.phi001:1.600	Et lotam parvo revocant Almone Cybellen:
urn:cts:latinLit:phi0917.phi001:1.601	Et doctus volucres augur servare sinistras:
urn:cts:latinLit:phi0917.phi001:1.602	Septemvirque epulis festis, Titiique sodales:
urn:cts:latinLit:phi0917.phi001:1.603	Et Salius, laeto portans ancilia collo:
urn:cts:latinLit:phi0917.phi001:1.604	Attollensque apicem generoso vertice Flamen.
urn:cts:latinLit:phi0917.phi001:1.605	Dumque illi effusam longis anfractibus urbem
urn:cts:latinLit:phi0917.phi001:1.606	Circueunt, Aruns dispersos fulminis ignes
urn:cts:latinLit:phi0917.phi001:1.607	Colligit, et terrae moesto cum murmure condit,
urn:cts:latinLit:phi0917.phi001:1.608	Datque locis nomen sacris. tunc admovet aris
urn:cts:latinLit:phi0917.phi001:1.609	Electa cervice marem. Iam fundere Bacchum
urn:cts:latinLit:phi0917.phi001:1.610	Ceperat, obliquoque molas inducere cultro:
urn:cts:latinLit:phi0917.phi001:1.611	Impatiensque diu non grati victima sacri,
urn:cts:latinLit:phi0917.phi001:1.612	Cornua succincti premerent cum torva ministri,
urn:cts:latinLit:phi0917.phi001:1.613	Deposito victum praebebat poplite collum.
urn:cts:latinLit:phi0917.phi001:1.614	Nec cruor emicuit solitus: sed vulnere largo
urn:cts:latinLit:phi0917.phi001:1.615	Diffusum rutilo nigrum pro sanguine virus.
urn:cts:latinLit:phi0917.phi001:1.616	Palluit attonitus sacris feralibus Aruns,
urn:cts:latinLit:phi0917.phi001:1.617	Atque iram superum raptis quaesivit in extis.
urn:cts:latinLit:phi0917.phi001:1.618	Terruit ipse color vatem: nam pallida taetris
urn:cts:latinLit:phi0917.phi001:1.619	Viscera tincta notis, gelidoque infecta cruore
urn:cts:latinLit:phi0917.phi001:1.620	Plurimus adsperso variabat sanguine livor.
urn:cts:latinLit:phi0917.phi001:1.621	Cernit tabe iecur madidum: venasque minaces
urn:cts:latinLit:phi0917.phi001:1.622	Hostili de parte videt. Pulmonis anheli
urn:cts:latinLit:phi0917.phi001:1.623	Fibra latet, parvusque secat vitalia limes.
urn:cts:latinLit:phi0917.phi001:1.624	Cor iacet: et saniem per hiantes viscera rimas
urn:cts:latinLit:phi0917.phi001:1.625	Emittunt: produntque suas omenta latebras.
urn:cts:latinLit:phi0917.phi001:1.626	Quodque (nefas) nullis impune apparuit extis,
urn:cts:latinLit:phi0917.phi001:1.627	Ecce, videt capiti fibrarum increscere molem
urn:cts:latinLit:phi0917.phi001:1.628	Alterius capitis: pars aegra et marcida pendet,
urn:cts:latinLit:phi0917.phi001:1.629	Pars micat et celeri venas movet improba pulsu.
urn:cts:latinLit:phi0917.phi001:1.630	His ubi concepit magnorum fata malorum,
urn:cts:latinLit:phi0917.phi001:1.631	Exclamat: Vix fas, superi, quaecumque monetis
urn:cts:latinLit:phi0917.phi001:1.632	Prodere me populis: neque enim tibi summe litavi
urn:cts:latinLit:phi0917.phi001:1.633	Iuppiter hoc sacrum: caesique in pectora tauri
urn:cts:latinLit:phi0917.phi001:1.634	Inferni venere dei.  Non fanda timemus:
urn:cts:latinLit:phi0917.phi001:1.635	Sed venient maiora metu. Di visa secundent,
urn:cts:latinLit:phi0917.phi001:1.636	Et fibris sit nulla fides; sed conditor artis
urn:cts:latinLit:phi0917.phi001:1.637	Finxerit ista Tages. Flexa sic omina Tuscus
urn:cts:latinLit:phi0917.phi001:1.638	Involvens multaque tegens ambage canebat.
urn:cts:latinLit:phi0917.phi001:1.639	At Figulus, cui cura deos secretaque coeli
urn:cts:latinLit:phi0917.phi001:1.640	Nosse fuit, quem non stellarum Aegyptia Memphis
urn:cts:latinLit:phi0917.phi001:1.641	Aequaret visu, numerisque moventibus astra,
urn:cts:latinLit:phi0917.phi001:1.642	Aut hic errat, ait, nulla cum lege per aevum
urn:cts:latinLit:phi0917.phi001:1.643	Mundus, et incerto discurrunt sidera motu:
urn:cts:latinLit:phi0917.phi001:1.644	Aut, si fata movent, Urbi generique paratur
urn:cts:latinLit:phi0917.phi001:1.645	Humano matura lues.    Terraene dehiscent,
urn:cts:latinLit:phi0917.phi001:1.646	Subsidentque urbes? an tollet fervidus aer
urn:cts:latinLit:phi0917.phi001:1.647	Temperiem ? segetes tellus infida negabit?
urn:cts:latinLit:phi0917.phi001:1.648	Omnis an infusis miscebitur unda venenis?
urn:cts:latinLit:phi0917.phi001:1.649	Quod cladis genus, o superi, qua peste paratis
urn:cts:latinLit:phi0917.phi001:1.650	Saevitiam?  Extremi multorum tempus in unum
urn:cts:latinLit:phi0917.phi001:1.651	Convenere dies. Summo si frigida coelo
urn:cts:latinLit:phi0917.phi001:1.652	Stella nocens nigros Saturni accenderet ignes,
urn:cts:latinLit:phi0917.phi001:1.653	Deucalioneos fudisset Aquarius imbres,
urn:cts:latinLit:phi0917.phi001:1.654	Totaque  diffuso latuisset in aequore tellus.
urn:cts:latinLit:phi0917.phi001:1.655	Si saevum radiis Nemeaeum, Phoebe, Leonem
urn:cts:latinLit:phi0917.phi001:1.656	Nunc premeres, toto fluerent incendia mundo,
urn:cts:latinLit:phi0917.phi001:1.657	Succensusque tuis flagrasset curribus aether.
urn:cts:latinLit:phi0917.phi001:1.658	Hi cessant ignes: tu, qui flagrante minacem
urn:cts:latinLit:phi0917.phi001:1.659	Scorpion incendis cauda, chelasque peruris,
urn:cts:latinLit:phi0917.phi001:1.660	Quid tantum, Gradive, paras?  Nam mitis in alto
urn:cts:latinLit:phi0917.phi001:1.661	Iuppiter occasu premitur, Venerisque salubre
urn:cts:latinLit:phi0917.phi001:1.662	Sidus hebet, motuque celer Cyllenius haeret,
urn:cts:latinLit:phi0917.phi001:1.663	Et coelum Mars solus habet. Cur signa meatus
urn:cts:latinLit:phi0917.phi001:1.664	Deseruere suos, mundoque obscura feruntur:
urn:cts:latinLit:phi0917.phi001:1.665	Ensiferi nimium fulget latus Orionis ?
urn:cts:latinLit:phi0917.phi001:1.666	Imminet armorum rabies: ferrique potestas
urn:cts:latinLit:phi0917.phi001:1.667	Confundet ius omne manu: scelerique nefando
urn:cts:latinLit:phi0917.phi001:1.668	Nomen erit virtus: multosque exibit in annos
urn:cts:latinLit:phi0917.phi001:1.669	Hic furor. Et superos quid prodest poscere finem?
urn:cts:latinLit:phi0917.phi001:1.670	Cum domino pax ista venit. Duc, Roma, malorum
urn:cts:latinLit:phi0917.phi001:1.671	Continuam seriem, clademque in tempora multa
urn:cts:latinLit:phi0917.phi001:1.672	Extrahe, civili tantum iam libera bello.
urn:cts:latinLit:phi0917.phi001:1.673	Terruerant satis haec pavidam praesagia plebem:
urn:cts:latinLit:phi0917.phi001:1.674	Sed maiora premunt. Nam qualis vertice Pindi
urn:cts:latinLit:phi0917.phi001:1.675	Edonis Ogygio decurrit plena Lyaeo:
urn:cts:latinLit:phi0917.phi001:1.676	Talis et attonitam rapitur matrona per urbem,
urn:cts:latinLit:phi0917.phi001:1.677	Vocibus his prodens urgentem pectora Phoebum:
urn:cts:latinLit:phi0917.phi001:1.678	Quo feror, o Paean?   Qua me super aethera raptam
urn:cts:latinLit:phi0917.phi001:1.679	Constituis terra?  Video Pangaea nivosis
urn:cts:latinLit:phi0917.phi001:1.680	Cana iugis, latoque Aemi sub rupe Philippos.
urn:cts:latinLit:phi0917.phi001:1.681	Quis furor hic, o Phoebe, doce: quo tela manusque
urn:cts:latinLit:phi0917.phi001:1.682	Romanae miscent acies, bellumque sine hoste est?
urn:cts:latinLit:phi0917.phi001:1.683	Quo diversa feror? Primos me ducis in ortus,
urn:cts:latinLit:phi0917.phi001:1.684	Qua mare Lagei mutatur gurgite Nili.
urn:cts:latinLit:phi0917.phi001:1.685	Hunc ego, fluminea deformis truncus arena
urn:cts:latinLit:phi0917.phi001:1.686	Qui iacet, agnosco: dubiam super aequora Syrtin
urn:cts:latinLit:phi0917.phi001:1.687	Arentemque feror Libyen, quo tristis Erinnys
urn:cts:latinLit:phi0917.phi001:1.688	Transtulit Emathias acies. Nunc desuper Alpis
urn:cts:latinLit:phi0917.phi001:1.689	Nubiferae colles, atque aeriam Pyrenen
urn:cts:latinLit:phi0917.phi001:1.690	Abripimur.  Patriae sedes remeamus in urbis,
urn:cts:latinLit:phi0917.phi001:1.691	Impiaque in medio peraguntur bella senatu.
urn:cts:latinLit:phi0917.phi001:1.692	Consurgunt partes iterum, totumque per orbem
urn:cts:latinLit:phi0917.phi001:1.693	Rursus eo. Nova da mihi cernere litora Ponti,
urn:cts:latinLit:phi0917.phi001:1.694	Telluremque novam: vidi iam, Phoebe, Philippos.
urn:cts:latinLit:phi0917.phi001:1.695	Haec ait, et lasso iacuit defecta furore.
urn:cts:latinLit:phi0917.phi001:2.1	Iamque irae patuere deum, manifestaque belli
urn:cts:latinLit:phi0917.phi001:2.2	Signa dedit mundus:  legesque et foedera rerum
urn:cts:latinLit:phi0917.phi001:2.3	Praescia monstrifero vertit natura tumultu,
urn:cts:latinLit:phi0917.phi001:2.4	Indixitque nefas. Cur hanc tibi, rector Olympi,
urn:cts:latinLit:phi0917.phi001:2.5	Sollicitis visum mortalibus addere curam,
urn:cts:latinLit:phi0917.phi001:2.6	Noscant venturas ut dira per omina clades?
urn:cts:latinLit:phi0917.phi001:2.7	Sive parens rerum cum primum informia regna
urn:cts:latinLit:phi0917.phi001:2.8	Materiemque rudem flamma cedente recepit,
urn:cts:latinLit:phi0917.phi001:2.9	Finxit in aeternum caussas, qua cuncta coercet,
urn:cts:latinLit:phi0917.phi001:2.10	Se quoque lege tenens, et saecula iussa ferentem
urn:cts:latinLit:phi0917.phi001:2.11	Fatorum immoto divisit limite mundum:
urn:cts:latinLit:phi0917.phi001:2.12	Sive nihil positum est, sed Fors incerta vagatur,
urn:cts:latinLit:phi0917.phi001:2.13	Fertque refertque vices, et habet mortalia casus:
urn:cts:latinLit:phi0917.phi001:2.14	Sit subitum, quodcumque paras: sit caeca futuri
urn:cts:latinLit:phi0917.phi001:2.15	Mens hominum fati: liceat sperare timenti.
urn:cts:latinLit:phi0917.phi001:2.16	Ergo ubi concipiunt, quantis sit cladibus orbi
urn:cts:latinLit:phi0917.phi001:2.17	Constatura fides superum, ferale per urbem
urn:cts:latinLit:phi0917.phi001:2.18	Iustitium: latuit plebeio tectus amictu
urn:cts:latinLit:phi0917.phi001:2.19	Omnis honos: nullos comitata est purpura fasces.
urn:cts:latinLit:phi0917.phi001:2.20	Tunc questus tenuere suos, magnusque per omnes
urn:cts:latinLit:phi0917.phi001:2.21	Errabat sine voce dolor. Sic funere primo
urn:cts:latinLit:phi0917.phi001:2.22	Attonitae tacuere domus, cum corpora nondum
urn:cts:latinLit:phi0917.phi001:2.23	Conclamata iacent, nec mater crine soluto
urn:cts:latinLit:phi0917.phi001:2.24	Exigit ad saevos famularum brachia planctus:
urn:cts:latinLit:phi0917.phi001:2.25	Sed cum membra premit fugiente rigentia vita,
urn:cts:latinLit:phi0917.phi001:2.26	Vultusque exanimes, oculosque in morte natantes,
urn:cts:latinLit:phi0917.phi001:2.27	Necdum est ille dolor, sed iam metus: incubat amens,
urn:cts:latinLit:phi0917.phi001:2.28	Miraturque malum. Cultus matrona priores
urn:cts:latinLit:phi0917.phi001:2.29	Deposuit: moestaeque tenent delubra catervae.
urn:cts:latinLit:phi0917.phi001:2.30	Hae lacrimis sparsere deos, hae pectora duro
urn:cts:latinLit:phi0917.phi001:2.31	Adfixere solo, lacerasque in limine sacro
urn:cts:latinLit:phi0917.phi001:2.32	Attonitae fudere comas, votisque vocari
urn:cts:latinLit:phi0917.phi001:2.33	Adsuetas crebris feriunt ululatibus aures.
urn:cts:latinLit:phi0917.phi001:2.34	Nec cunctae summi templo iacuere Tonantis:
urn:cts:latinLit:phi0917.phi001:2.35	Divisere deos, et nullis defuit aris
urn:cts:latinLit:phi0917.phi001:2.36	Invidiam factura parens: quarum una madentes
urn:cts:latinLit:phi0917.phi001:2.37	Scissa genas, planctu liventes atra lacertos,
urn:cts:latinLit:phi0917.phi001:2.38	Nunc, ait, o miserae contundite pectora matres,
urn:cts:latinLit:phi0917.phi001:2.39	Nunc laniate comas, neve hunc differte dolorem,
urn:cts:latinLit:phi0917.phi001:2.40	Et summis servate malis: nunc flere potestas,
urn:cts:latinLit:phi0917.phi001:2.41	Dum pendet fortuna ducum: cum vicerit alter,
urn:cts:latinLit:phi0917.phi001:2.42	Gaudendum est. His se stimulis dolor ipse lacessit.
urn:cts:latinLit:phi0917.phi001:2.43	Nec non bella viri diversaque castra petentes
urn:cts:latinLit:phi0917.phi001:2.44	Effundunt iustas in numina saeva querelas:
urn:cts:latinLit:phi0917.phi001:2.45	O miserae sortis, quod non in Punica nati
urn:cts:latinLit:phi0917.phi001:2.46	Tempora, Cannarum fuimus Trebiaeque iuventus.
urn:cts:latinLit:phi0917.phi001:2.47	Non pacem petimus, superi: date gentibus iras:
urn:cts:latinLit:phi0917.phi001:2.48	Nunc urbes excite feras: coniuret in armis
urn:cts:latinLit:phi0917.phi001:2.49	Mundus: Achaemeniis decurrant Medica Susis
urn:cts:latinLit:phi0917.phi001:2.50	Agmina: Massageten Sythicus non adliget Ister:
urn:cts:latinLit:phi0917.phi001:2.51	Fundat ab extremo flavos Aquilone Suevos
urn:cts:latinLit:phi0917.phi001:2.52	Albis, et indomitum Rheni caput: omnibus hostes
urn:cts:latinLit:phi0917.phi001:2.53	Reddite nos populis: civile avertite bellum.
urn:cts:latinLit:phi0917.phi001:2.54	Hinc Dacus premat, inde Getes: occurrat Iberis
urn:cts:latinLit:phi0917.phi001:2.55	Alter, ad Eoas hic vertat signa pharetras:
urn:cts:latinLit:phi0917.phi001:2.56	Nulla vacet tibi, Roma, manus.   Vel perdere nomen
urn:cts:latinLit:phi0917.phi001:2.57	Si placet Hesperium, superi, collapsus in ignem
urn:cts:latinLit:phi0917.phi001:2.58	Plurimus ad terram per fulmina decidat aether.
urn:cts:latinLit:phi0917.phi001:2.59	Saeve parens, utrasque simul partesque ducesque,
urn:cts:latinLit:phi0917.phi001:2.60	Dum nondum meruere, feri.    Tantone novorum
urn:cts:latinLit:phi0917.phi001:2.61	Proventu scelerum quaerunt, uter imperet Urbi?
urn:cts:latinLit:phi0917.phi001:2.62	Vix tanti fuerat, civilia bella movere,
urn:cts:latinLit:phi0917.phi001:2.63	Ut neuter. Tales pietas peritura querelas
urn:cts:latinLit:phi0917.phi001:2.64	Egerit. At miseros angit sua cura parentes,
urn:cts:latinLit:phi0917.phi001:2.65	Oderuntque gravis vivacia fata senectae,
urn:cts:latinLit:phi0917.phi001:2.66	Servatosque iterum bellis civilibus annos.
urn:cts:latinLit:phi0917.phi001:2.67	Atque aliquis, magno quaerens exempla timori,
urn:cts:latinLit:phi0917.phi001:2.68	Non alios, inquit, motus tunc fata parabant,
urn:cts:latinLit:phi0917.phi001:2.69	Cum post Teutonicos victor Libycosque triumphos
urn:cts:latinLit:phi0917.phi001:2.70	Exsul limosa Marius caput abdidit ulva.
urn:cts:latinLit:phi0917.phi001:2.71	Stagna udi texere soli laxaeque paludes
urn:cts:latinLit:phi0917.phi001:2.72	Depositum, Fortuna, tuum: mox vincula ferri
urn:cts:latinLit:phi0917.phi001:2.73	Exedere senem, longusque in carcere paedor.
urn:cts:latinLit:phi0917.phi001:2.74	Consul e eversa felix moriturus in Urbe
urn:cts:latinLit:phi0917.phi001:2.75	Poenas ante dabat scelerum. Mors ipsa refugit
urn:cts:latinLit:phi0917.phi001:2.76	Saepe virum, frustraque hosti concessa potestas
urn:cts:latinLit:phi0917.phi001:2.77	Sanguinis invisi: primo qui caedis in ictu
urn:cts:latinLit:phi0917.phi001:2.78	Diriguit, ferrumque manu torpente remisit.
urn:cts:latinLit:phi0917.phi001:2.79	Viderat immensum tenebroso in carcere lumen
urn:cts:latinLit:phi0917.phi001:2.80	Terribilesque deas scelerum, Mariumque futurum;
urn:cts:latinLit:phi0917.phi001:2.81	Audieratque pavens: Fas haec contingere non est
urn:cts:latinLit:phi0917.phi001:2.82	Colla tibi: debet multas hic legibus aevi,
urn:cts:latinLit:phi0917.phi001:2.83	Ante suam, mortes: vanum depone furorem.
urn:cts:latinLit:phi0917.phi001:2.84	Si libet ulcisci deletae funera gentis,
urn:cts:latinLit:phi0917.phi001:2.85	Hunc, Cimbri, servate senem. Non ille favore
urn:cts:latinLit:phi0917.phi001:2.86	Numinis, ingenti superum protectus ab ira,
urn:cts:latinLit:phi0917.phi001:2.87	Vir ferus, et Romam cupienti perdere fato
urn:cts:latinLit:phi0917.phi001:2.88	Suffciens.  Idem pelago delatus iniquo
urn:cts:latinLit:phi0917.phi001:2.89	Hostilem in terram, vacuisque mapalibus actus,
urn:cts:latinLit:phi0917.phi001:2.90	Nuda triumphati iacuit per regna Iugurthae,
urn:cts:latinLit:phi0917.phi001:2.91	Et Poenos pressit cineres. Solatia fati
urn:cts:latinLit:phi0917.phi001:2.92	Carthago Mariusque tulit: pariterue iacentes
urn:cts:latinLit:phi0917.phi001:2.93	Ignovere deis.  Libycas ibi colligit iras.
urn:cts:latinLit:phi0917.phi001:2.94	Ut primum fortuna redit, servilia solvit
urn:cts:latinLit:phi0917.phi001:2.95	Agmina: conflato saevas ergastula ferro
urn:cts:latinLit:phi0917.phi001:2.96	Exeruere manus.   Nulli gestanda dabantur
urn:cts:latinLit:phi0917.phi001:2.97	Signa ducis, nisi qui scelerum iam fecerat  usum,
urn:cts:latinLit:phi0917.phi001:2.98	Attuleratque in castra nefas. Pro fata! quis ille,
urn:cts:latinLit:phi0917.phi001:2.99	Quis fuit ille dies, Marius  quo moenia victor
urn:cts:latinLit:phi0917.phi001:2.100	Corripuit! quantoque gradu mors saeva cucurrit!
urn:cts:latinLit:phi0917.phi001:2.101	Nobilitas cum plebe perit: lateque vagatur
urn:cts:latinLit:phi0917.phi001:2.102	Ensis, et a nullo revocatum est pectore ferrum.
urn:cts:latinLit:phi0917.phi001:2.103	Stat cruor in templis: multaque rubentia caede
urn:cts:latinLit:phi0917.phi001:2.104	Lubrica saxa madent. Nulli sua profuit aetas.
urn:cts:latinLit:phi0917.phi001:2.105	Non senis extremum piguit vergentibus annis
urn:cts:latinLit:phi0917.phi001:2.106	Praecipitasse diem: nec prima in limine vitae
urn:cts:latinLit:phi0917.phi001:2.107	Infantis miseri nascentia rumpere fata.
urn:cts:latinLit:phi0917.phi001:2.108	Crimine quo parvi caedem potuere mereri?
urn:cts:latinLit:phi0917.phi001:2.109	Sed satis est iam, posse mori.  Trahit ipse furoris
urn:cts:latinLit:phi0917.phi001:2.110	Impetus: et, visum lenti, quaesisse nocentem.
urn:cts:latinLit:phi0917.phi001:2.111	In numerum pars magna perit: rapuitque cruentus
urn:cts:latinLit:phi0917.phi001:2.112	Victor ab ignota vultus cervice recisos,
urn:cts:latinLit:phi0917.phi001:2.113	Dum vacua pudet ire manu. Spes una salutis,
urn:cts:latinLit:phi0917.phi001:2.114	Oscula pollutae fixisse trementia dextrae.
urn:cts:latinLit:phi0917.phi001:2.115	Mille licet gladii mortis nova signa sequantur,
urn:cts:latinLit:phi0917.phi001:2.116	Degener o populus, vix saecula longa decorum
urn:cts:latinLit:phi0917.phi001:2.117	Sic meruisse viris, nedum breve dedecus aevi,
urn:cts:latinLit:phi0917.phi001:2.118	Et vitam, dum Sulla redit. Cui funera vulgi
urn:cts:latinLit:phi0917.phi001:2.119	Flere vacet? Vix te sparsum per viscera, Baebi,
urn:cts:latinLit:phi0917.phi001:2.120	Innumeras intercarpentis membra coronae
urn:cts:latinLit:phi0917.phi001:2.121	Discerpsisse manus: aut te, praesage malorum
urn:cts:latinLit:phi0917.phi001:2.122	Antoni, cuius laceris pendentia canis
urn:cts:latinLit:phi0917.phi001:2.123	Ora ferens miles festae rorantia mensae
urn:cts:latinLit:phi0917.phi001:2.124	Imposuit. Truncos laceravit Fimbria Crassos.
urn:cts:latinLit:phi0917.phi001:2.125	Saeva Tribunicio maduerunt robora tabo.
urn:cts:latinLit:phi0917.phi001:2.126	Te quoque neglectum violatae, Scaevola, dextrae
urn:cts:latinLit:phi0917.phi001:2.127	Ante ipsum penetrale deae semperque calentes
urn:cts:latinLit:phi0917.phi001:2.128	Mactavere focos: parvum sed fessa senectus
urn:cts:latinLit:phi0917.phi001:2.129	Sanguinis effudit iugulo, flammisque pepercit.
urn:cts:latinLit:phi0917.phi001:2.130	Septimus haec sequitur, repetitis fascibus, annus:
urn:cts:latinLit:phi0917.phi001:2.131	Ille fuit vitae Mario modus, omnia passo,
urn:cts:latinLit:phi0917.phi001:2.132	Quae peior fortuna potest, atque omnibus uso,
urn:cts:latinLit:phi0917.phi001:2.133	Quae melior: mensoque, homini quid fata pararent.
urn:cts:latinLit:phi0917.phi001:2.134	Iam, quot apud Sacri cecidere cadavera portum,
urn:cts:latinLit:phi0917.phi001:2.135	Aut Collina tulit stratas quot porta catervas,
urn:cts:latinLit:phi0917.phi001:2.136	Tunc cum paene caput mundi rerumque potestas
urn:cts:latinLit:phi0917.phi001:2.137	Mutavit translata locum, Romanaque Samnis
urn:cts:latinLit:phi0917.phi001:2.138	Ultra Caudinas speravit vulnera Furcas!
urn:cts:latinLit:phi0917.phi001:2.139	Sulla quoque immensis accessit cladibus ultor.
urn:cts:latinLit:phi0917.phi001:2.140	Ille quod exiguum restabat sanguinis Urbi
urn:cts:latinLit:phi0917.phi001:2.141	Hausit: dumque nimis iam putria membra recidit,
urn:cts:latinLit:phi0917.phi001:2.142	Excessit medicina modum, nimiumque secuta est,
urn:cts:latinLit:phi0917.phi001:2.143	Qua morbi duxere, manus. Periere nocentes;
urn:cts:latinLit:phi0917.phi001:2.144	Sed cum iam soli possent superesse nocentes.
urn:cts:latinLit:phi0917.phi001:2.145	Tum data libertas odiis, resolutaque legum
urn:cts:latinLit:phi0917.phi001:2.146	Frenis ira ruit. Non uni cuncta dabantur,
urn:cts:latinLit:phi0917.phi001:2.147	Sed fecit sibi quisque nefas.  Semel omnia victor
urn:cts:latinLit:phi0917.phi001:2.148	Iusserat. Infandum domini per viscera ferrum
urn:cts:latinLit:phi0917.phi001:2.149	Exegit famulus: nati maduere paterno
urn:cts:latinLit:phi0917.phi001:2.150	Sanguine.  Certatum est, cui cervix caesa parentis
urn:cts:latinLit:phi0917.phi001:2.151	Cederet: in fratrum ceciderunt praemia fratres.
urn:cts:latinLit:phi0917.phi001:2.152	Busta repleta fuga, permixtaque viva sepultis
urn:cts:latinLit:phi0917.phi001:2.153	Corpora: nec populum latebrae cepere ferarum.
urn:cts:latinLit:phi0917.phi001:2.154	Hic laqueo fauces elisaque guttura fregit:
urn:cts:latinLit:phi0917.phi001:2.155	Hic, se praecipiti iaculatus pondere, dura
urn:cts:latinLit:phi0917.phi001:2.156	Dissiluit percussus humo; mortesque cruento
urn:cts:latinLit:phi0917.phi001:2.157	Victori rapuere suas: hic robora busti
urn:cts:latinLit:phi0917.phi001:2.158	Exstruit ipse sui, necdum omni sanguine fuso
urn:cts:latinLit:phi0917.phi001:2.159	Desilit in flammas, et, dum licet, occupat ignes.
urn:cts:latinLit:phi0917.phi001:2.160	Colla ducum pilo trepidam gestata per Urbem,
urn:cts:latinLit:phi0917.phi001:2.161	Et medio congesta foro.  Cognoscitur illic,
urn:cts:latinLit:phi0917.phi001:2.162	Quidquid ubique iacet scelerum. Non Thracia tantum
urn:cts:latinLit:phi0917.phi001:2.163	Vidit Bistonii stabulis pendere tyranni;
urn:cts:latinLit:phi0917.phi001:2.164	Postibus Antaei Libye: nec Graecia moerens
urn:cts:latinLit:phi0917.phi001:2.165	Tot laceros artus Pisaea flevit in aula.
urn:cts:latinLit:phi0917.phi001:2.166	Cum iam tabe fluunt, confusaque tempore multo
urn:cts:latinLit:phi0917.phi001:2.167	Amisere notas, miserorum dextra parentum
urn:cts:latinLit:phi0917.phi001:2.168	Colligit, et pavido subducit cognita furto.
urn:cts:latinLit:phi0917.phi001:2.169	Meque ipsum memini, caesi deformia fratris
urn:cts:latinLit:phi0917.phi001:2.170	Ora rogo cupidum  vetitisque imponere flammis,
urn:cts:latinLit:phi0917.phi001:2.171	Omnia Sullanae lustrasse cadavera pacis,
urn:cts:latinLit:phi0917.phi001:2.172	Perque omnes truncos, cum qua cervice recisum
urn:cts:latinLit:phi0917.phi001:2.173	Conveniat, quaesisse caput.  Quid sanguine manes
urn:cts:latinLit:phi0917.phi001:2.174	Placatos Catuli referam? cum victima tristes
urn:cts:latinLit:phi0917.phi001:2.175	Inferias Marius forsan nolentibus umbris
urn:cts:latinLit:phi0917.phi001:2.176	Pendit, inexpleto non fanda piacula busto:
urn:cts:latinLit:phi0917.phi001:2.177	Cum laceros artus, aequataque vulnera membris
urn:cts:latinLit:phi0917.phi001:2.178	Vidimus, et toto quamvis in corpore caeso
urn:cts:latinLit:phi0917.phi001:2.179	Nil animae letale datum, moremque nefandae
urn:cts:latinLit:phi0917.phi001:2.180	Dirum saevitiae, pereuntis parcere morti.
urn:cts:latinLit:phi0917.phi001:2.181	Avulsae cecidere manus, exsectaque lingua
urn:cts:latinLit:phi0917.phi001:2.182	Palpitat, et muto vacuum ferit aera motu.
urn:cts:latinLit:phi0917.phi001:2.183	Hic aures, alius spiramina naris aduncae
urn:cts:latinLit:phi0917.phi001:2.184	Amputat: ille cavis evolvit sedibus orbes,
urn:cts:latinLit:phi0917.phi001:2.185	Ultimaque effundit spectatis lumina membris.
urn:cts:latinLit:phi0917.phi001:2.186	Vix erit ulla fides, tam saevi criminis unum
urn:cts:latinLit:phi0917.phi001:2.187	Tot poenas cepisse caput. Sic mole ruinae
urn:cts:latinLit:phi0917.phi001:2.188	Fracta sub ingenti miscentur pondere membra:
urn:cts:latinLit:phi0917.phi001:2.189	Nec magis informes veniunt ad litora trunci,
urn:cts:latinLit:phi0917.phi001:2.190	Qui medio periere freto. Quid perdere fructum
urn:cts:latinLit:phi0917.phi001:2.191	Iuvit, et, ut vilem, Marii confundere vultum?
urn:cts:latinLit:phi0917.phi001:2.192	Ut scelus hoc Sullas caedesque ostensa placeret,
urn:cts:latinLit:phi0917.phi001:2.193	Agnoscendus erat.   Vidit Fortuna colonos
urn:cts:latinLit:phi0917.phi001:2.194	Praenestina suos cunctos simul ense recisos,
urn:cts:latinLit:phi0917.phi001:2.195	Unius populum pereuntem tempore mortis.
urn:cts:latinLit:phi0917.phi001:2.196	Tunc flos Hesperiae, Latii iam sola iuventus,
urn:cts:latinLit:phi0917.phi001:2.197	Concidit, et miserae maculavit ovilia Romae.
urn:cts:latinLit:phi0917.phi001:2.198	Tot simul infesto iuvenes occumbere leto,
urn:cts:latinLit:phi0917.phi001:2.199	Saepe fames, pelagique furor, subitaeque ruinae,
urn:cts:latinLit:phi0917.phi001:2.200	Aut coeli terraeque lues, aut bellica clades
urn:cts:latinLit:phi0917.phi001:2.201	Numquam poena fuit. Densi vix agmina vulgi
urn:cts:latinLit:phi0917.phi001:2.202	Inter et exsangues, immissa morte, catervas
urn:cts:latinLit:phi0917.phi001:2.203	Victores movere manus.   Vix caede peracta
urn:cts:latinLit:phi0917.phi001:2.204	Procumbunt, dubiaque labant cervice: sed illos
urn:cts:latinLit:phi0917.phi001:2.205	Magna premit strages: peraguntque cadavera partem
urn:cts:latinLit:phi0917.phi001:2.206	Caedis: viva graves elidunt corpora trunci.
urn:cts:latinLit:phi0917.phi001:2.207	Intrepidus tanti sedit securus ab alto
urn:cts:latinLit:phi0917.phi001:2.208	Spectator sceleris: miseri tot milia vulgi
urn:cts:latinLit:phi0917.phi001:2.209	Non piguit iussisse mori.  Congesta recepit
urn:cts:latinLit:phi0917.phi001:2.210	Omnia Tyrrhenus Sullana cadavera gurges.
urn:cts:latinLit:phi0917.phi001:2.211	In fluvium primi cecidere, in corpora summi.
urn:cts:latinLit:phi0917.phi001:2.212	Praecipites haesere rates, et strage cruenta
urn:cts:latinLit:phi0917.phi001:2.213	Interruptus aquis fluxit prior amnis in aequor.
urn:cts:latinLit:phi0917.phi001:2.214	Ad molem stetit unda sequens, dum sanguinis alti
urn:cts:latinLit:phi0917.phi001:2.215	Vis sibi fecit iter, campumque effusa per omnem,
urn:cts:latinLit:phi0917.phi001:2.216	Praecipitique ruens Tiberina ad flumina rivo
urn:cts:latinLit:phi0917.phi001:2.217	Haerentes adiuvit aquas: nec iam alveus amnem,
urn:cts:latinLit:phi0917.phi001:2.218	Nec retinent ripae, redditque cadavera campo.
urn:cts:latinLit:phi0917.phi001:2.219	Tandem Tyrrhenas vix eluctatus in undas
urn:cts:latinLit:phi0917.phi001:2.220	Sanguine caeruleum torrenti dividit aequor.
urn:cts:latinLit:phi0917.phi001:2.221	Hisne Salus rerum, Felix his Sulla vocari,
urn:cts:latinLit:phi0917.phi001:2.222	His meruit tumulum medio sibi tollere Campo?
urn:cts:latinLit:phi0917.phi001:2.223	Haec rursus patienda manent: hoc ordine belli
urn:cts:latinLit:phi0917.phi001:2.224	Ibitur: hic stabit civilibus exitus armis.
urn:cts:latinLit:phi0917.phi001:2.225	Quamquam agitant graviora metus, multumque coitur
urn:cts:latinLit:phi0917.phi001:2.226	Humani generis maiore in praelia damno,
urn:cts:latinLit:phi0917.phi001:2.227	Exsulibus Mariis bellorum maxima merces
urn:cts:latinLit:phi0917.phi001:2.228	Roma recepta fuit: nec plus victoria Sullae
urn:cts:latinLit:phi0917.phi001:2.229	Praestitit, invisas penitus quam tollere partes.
urn:cts:latinLit:phi0917.phi001:2.230	Hos alio, Fortuna, vocas, olimque potentes
urn:cts:latinLit:phi0917.phi001:2.231	Concurrunt.  Neuter civilia bella moveret,
urn:cts:latinLit:phi0917.phi001:2.232	Contentus, quo Sulla fuit. Sic moesta senectus
urn:cts:latinLit:phi0917.phi001:2.233	Praeteritique memor flebat, metuensque futuri.
urn:cts:latinLit:phi0917.phi001:2.234	At non magnanimi percussit pectora Bruti
urn:cts:latinLit:phi0917.phi001:2.235	Terror, et in tanta pavidi formidine motus
urn:cts:latinLit:phi0917.phi001:2.236	Pars populi lugentis erat: sed nocte sopora,
urn:cts:latinLit:phi0917.phi001:2.237	Parrhasis obliquos Helice cum verteret axes,
urn:cts:latinLit:phi0917.phi001:2.238	Atria cognati pulsat non ampla Catonis.
urn:cts:latinLit:phi0917.phi001:2.239	Invenit insomni volventem publica cura
urn:cts:latinLit:phi0917.phi001:2.240	Fata virum casusque Urbis, cunctisque timentem,
urn:cts:latinLit:phi0917.phi001:2.241	Securumque sui; farique his vocibus orsus:
urn:cts:latinLit:phi0917.phi001:2.242	Omnibus expulsae terris olimque fugatae
urn:cts:latinLit:phi0917.phi001:2.243	Virtutis iam sola fides, quam turbine nullo
urn:cts:latinLit:phi0917.phi001:2.244	Excutiet fortuna tibi; tu mente labantem
urn:cts:latinLit:phi0917.phi001:2.245	Dirige me, dubium certo tu robore firma:
urn:cts:latinLit:phi0917.phi001:2.246	Namque alii Magnum    vel Caesaris arma sequantur:
urn:cts:latinLit:phi0917.phi001:2.247	Dux Bruto Cato solus  erit. Pacemne tueris,
urn:cts:latinLit:phi0917.phi001:2.248	Inconcussa tenens dubio vestigia mundo?
urn:cts:latinLit:phi0917.phi001:2.249	An placuit, ducibus scelerum populique furentis
urn:cts:latinLit:phi0917.phi001:2.250	Cladibus immixtum, civile absolvere bellum?
urn:cts:latinLit:phi0917.phi001:2.251	Quemque suas rapiunt scelerata in proelia caussae:
urn:cts:latinLit:phi0917.phi001:2.252	Hos polluta domus, legesque in pace timendae;
urn:cts:latinLit:phi0917.phi001:2.253	Hos ferro fugienda fames, mundique ruinae
urn:cts:latinLit:phi0917.phi001:2.254	Permiscenda fides. Nullum furor egit in arma;
urn:cts:latinLit:phi0917.phi001:2.255	Castra petunt magna victi mercede: tibi uni
urn:cts:latinLit:phi0917.phi001:2.256	Per se bella placent?  Quid tot durasse per annos
urn:cts:latinLit:phi0917.phi001:2.257	Profuit immunem corrupti moribus aevi?
urn:cts:latinLit:phi0917.phi001:2.258	Hoc solum longae pretium virtutis habebis:
urn:cts:latinLit:phi0917.phi001:2.259	Accipient alios, facient te bella nocentem.
urn:cts:latinLit:phi0917.phi001:2.260	Ne tantum, o superi, liceat feralibus armis,
urn:cts:latinLit:phi0917.phi001:2.261	Has etiam movisse manus: nec pila lacertis
urn:cts:latinLit:phi0917.phi001:2.262	Missa tuis caeca telorum in nube ferantur:
urn:cts:latinLit:phi0917.phi001:2.263	Nec tanta in casum virtus eat. Ingeret omnis
urn:cts:latinLit:phi0917.phi001:2.264	Se belli fortuna tibi. Quis nolet in isto
urn:cts:latinLit:phi0917.phi001:2.265	Ense mori, quamvis alieno vulnere labens,
urn:cts:latinLit:phi0917.phi001:2.266	Et scelus esse tuum?  Melius tranquilla sine armis
urn:cts:latinLit:phi0917.phi001:2.267	Otia solus ages, sicut coelestia semper
urn:cts:latinLit:phi0917.phi001:2.268	Inconcussa suo volvuntur sidera lapsu.
urn:cts:latinLit:phi0917.phi001:2.269	Fulminibus propior terrae succenditur aer,
urn:cts:latinLit:phi0917.phi001:2.270	Imaque telluris ventos tractusque coruscos
urn:cts:latinLit:phi0917.phi001:2.271	Flammarum accipiunt: nubes excedit Olympus
urn:cts:latinLit:phi0917.phi001:2.272	Lege deum. Minimas rerum    discordia turbat:
urn:cts:latinLit:phi0917.phi001:2.273	Pacem summa tenent. Quam laete Caesaris aures
urn:cts:latinLit:phi0917.phi001:2.274	Accipient, tantum venisse in proelia civem!
urn:cts:latinLit:phi0917.phi001:2.275	Nam praelata suis numquam diversa dolebit
urn:cts:latinLit:phi0917.phi001:2.276	Castra ducis Magni. Nimium placet ipse, Catoni
urn:cts:latinLit:phi0917.phi001:2.277	Si bellum civile placet. Pars magna senatus
urn:cts:latinLit:phi0917.phi001:2.278	Et duce privato gesturus proelia consul
urn:cts:latinLit:phi0917.phi001:2.279	Sollicitant, proceresque alii: quibus adde Catonem
urn:cts:latinLit:phi0917.phi001:2.280	Sub iuga Pompeii, tote iam liber in orbe
urn:cts:latinLit:phi0917.phi001:2.281	Solus Caesar erit. Quodsi pro legibus arma
urn:cts:latinLit:phi0917.phi001:2.282	Ferre iuvat patriis, libertatemque tueri:
urn:cts:latinLit:phi0917.phi001:2.283	Nunc neque Pompeii Brutum nec Caesaris hostem,
urn:cts:latinLit:phi0917.phi001:2.284	Post bellum victoris habes. Sic fatur. At illi
urn:cts:latinLit:phi0917.phi001:2.285	Arcano sacras reddit Cato pectore voces:
urn:cts:latinLit:phi0917.phi001:2.286	Summum, Brute, nefas civilia bella fatemur:
urn:cts:latinLit:phi0917.phi001:2.287	Sed quo fata trahunt, virtus secura sequetur.
urn:cts:latinLit:phi0917.phi001:2.288	Crimen erit superis, et me fecisse nocentem.
urn:cts:latinLit:phi0917.phi001:2.289	Sidera quis mundumque valet spectare cadentem,
urn:cts:latinLit:phi0917.phi001:2.290	Expers ipse metus? quis, cum ruat arduus aether,
urn:cts:latinLit:phi0917.phi001:2.291	Terra labet, mixto coeuntis pondere mundi,
urn:cts:latinLit:phi0917.phi001:2.292	Compressas tenuisse manus   Gentesne furorem
urn:cts:latinLit:phi0917.phi001:2.293	Hesperium ignotae Romanaque bella sequentur,
urn:cts:latinLit:phi0917.phi001:2.294	Deductique fretis alio sub sidere reges;
urn:cts:latinLit:phi0917.phi001:2.295	Otia solus agam? Procul hunc arcete furorem,
urn:cts:latinLit:phi0917.phi001:2.296	O superi, motura Dahas ut clade Getasque,
urn:cts:latinLit:phi0917.phi001:2.297	Securo me, Roma cadat. Ceu morte parentem
urn:cts:latinLit:phi0917.phi001:2.298	Natorum orbatum, longum producere funus
urn:cts:latinLit:phi0917.phi001:2.299	Ad tumulum iubet ipse dolor: iuvat ignibus atris
urn:cts:latinLit:phi0917.phi001:2.300	Inseruisse manus, constructoque aggere busti
urn:cts:latinLit:phi0917.phi001:2.301	Ipsum atras tenuisse faces: non ante revellar,
urn:cts:latinLit:phi0917.phi001:2.302	Exanimem quam te complectar, Roma, tuumque
urn:cts:latinLit:phi0917.phi001:2.303	Nomen, libertas, et inanem prosequar umbram.
urn:cts:latinLit:phi0917.phi001:2.304	Sic eat: immites Romana piacula divi
urn:cts:latinLit:phi0917.phi001:2.305	Plena ferant: nullo fraudemus sanguine bellum.
urn:cts:latinLit:phi0917.phi001:2.306	O utinam coelique deis erebique liceret
urn:cts:latinLit:phi0917.phi001:2.307	Hoc caput in cunctas damnatum exponere poenas!
urn:cts:latinLit:phi0917.phi001:2.308	Devotum hostiles Decium pressere catervae:
urn:cts:latinLit:phi0917.phi001:2.309	Me geminae figant acies, me barbara telis
urn:cts:latinLit:phi0917.phi001:2.310	Rheni turba petat: cunctis ego pervius hastis
urn:cts:latinLit:phi0917.phi001:2.311	Excipiam medius totius vulnera belli.
urn:cts:latinLit:phi0917.phi001:2.312	Hic redimat sanguis populos: hac caede luatur,
urn:cts:latinLit:phi0917.phi001:2.313	Quidquid Romani meruerunt pendere mores.
urn:cts:latinLit:phi0917.phi001:2.314	Ad iuga cur faciles populi, cur saeva volentes
urn:cts:latinLit:phi0917.phi001:2.315	Regna pati pereunt?   Me solum invadite ferro,
urn:cts:latinLit:phi0917.phi001:2.316	Me frustra leges et inania iura tuentem:
urn:cts:latinLit:phi0917.phi001:2.317	Hic dabit, hic pacem iugulus, finemque laborum
urn:cts:latinLit:phi0917.phi001:2.318	Gentibus Hesperiis: post me regnare volenti
urn:cts:latinLit:phi0917.phi001:2.319	Non opus est bello. Quin publica signa ducemque
urn:cts:latinLit:phi0917.phi001:2.320	Pompeium sequimur? Nec, si fortuna favebit,
urn:cts:latinLit:phi0917.phi001:2.321	Hunc quoque totius sibi ius promittere mundi
urn:cts:latinLit:phi0917.phi001:2.322	Non bene compertum est. Ideo me milite vincat,
urn:cts:latinLit:phi0917.phi001:2.323	Ne sibi se vicisse putet. Sic fatur, et acres
urn:cts:latinLit:phi0917.phi001:2.324	Irarum movit stimulos, iuvenisque calorem
urn:cts:latinLit:phi0917.phi001:2.325	Excitat in nimios belli civilis amores.
urn:cts:latinLit:phi0917.phi001:2.326	Interea, Phoebo gelidas pellente tenebras,
urn:cts:latinLit:phi0917.phi001:2.327	Pulsatae sonuere fores: quas sancta relicto
urn:cts:latinLit:phi0917.phi001:2.328	Hortensi moerens irrupit Marcia busto:
urn:cts:latinLit:phi0917.phi001:2.329	Quondam virgo toris melioris iuncta mariti:
urn:cts:latinLit:phi0917.phi001:2.330	Mox, ubi, connubii pretium mercesque, soluta est
urn:cts:latinLit:phi0917.phi001:2.331	Tertia iam soboles, alios fecunda penates
urn:cts:latinLit:phi0917.phi001:2.332	Impletura datur, geminas ex sanguine matris
urn:cts:latinLit:phi0917.phi001:2.333	Permixtura domos. Sed postquam condidit urna
urn:cts:latinLit:phi0917.phi001:2.334	Supremos cineres, miserando concita vultu,
urn:cts:latinLit:phi0917.phi001:2.335	Effusas laniata comas, concussaque pectus
urn:cts:latinLit:phi0917.phi001:2.336	Verberibus crebris, cineresque ingesta sepulcri,
urn:cts:latinLit:phi0917.phi001:2.337	Non aliter placitura viro, sic moesta profatur:
urn:cts:latinLit:phi0917.phi001:2.338	Dum sanguis inerat, dum vis materna, peregi
urn:cts:latinLit:phi0917.phi001:2.339	Iussa, Cato, et geminos excepi foeta maritos.
urn:cts:latinLit:phi0917.phi001:2.340	Visceribus lassis, partuque exhausta, revertor
urn:cts:latinLit:phi0917.phi001:2.341	Iam nulli tradenda viro. Da foedera prisci
urn:cts:latinLit:phi0917.phi001:2.342	Illibata tori: da tantum nomen inane
urn:cts:latinLit:phi0917.phi001:2.343	Connubii: liceat tumulo scripsisse, CATONIS
urn:cts:latinLit:phi0917.phi001:2.344	MARCIA; nec dubium longo quaeratur in aevo,
urn:cts:latinLit:phi0917.phi001:2.345	Mutarim primas expulsa, an tradita, taedas.
urn:cts:latinLit:phi0917.phi001:2.346	Non me laetorum comitem rebusque secundis
urn:cts:latinLit:phi0917.phi001:2.347	Accipis: in curas venio partemque laborum.
urn:cts:latinLit:phi0917.phi001:2.348	Da mihi castra sequi.  Cur tuta in pace relinquar,
urn:cts:latinLit:phi0917.phi001:2.349	Et sit civili propior Cornelia bello?
urn:cts:latinLit:phi0917.phi001:2.350	Hae flexere virum voces, et, tempora quanquam
urn:cts:latinLit:phi0917.phi001:2.351	Sint aliena toris, iam fato in bella vocante,
urn:cts:latinLit:phi0917.phi001:2.352	Foedera sola tamen, vanaque carentia pompa
urn:cts:latinLit:phi0917.phi001:2.353	Iura placent, sacrisque deos admittere testes.
urn:cts:latinLit:phi0917.phi001:2.354	Festa coronato non pendent limine serta;
urn:cts:latinLit:phi0917.phi001:2.355	Infulaque in geminos discurrit candida postes,
urn:cts:latinLit:phi0917.phi001:2.356	Legitimaeque faces, gradibusque adclivis eburnis
urn:cts:latinLit:phi0917.phi001:2.357	Stat torus, et picto vestes discriminat auro:
urn:cts:latinLit:phi0917.phi001:2.358	Turritaque premens frontem matrona corona
urn:cts:latinLit:phi0917.phi001:2.359	Translata vetuit contingere limina planta.
urn:cts:latinLit:phi0917.phi001:2.360	Non, timidum nuptae leviter tectura pudorem,
urn:cts:latinLit:phi0917.phi001:2.361	Lutea demissos velarunt flammea vultus:
urn:cts:latinLit:phi0917.phi001:2.362	Balteus haud fluxos gemmis adstrinxit amictus,
urn:cts:latinLit:phi0917.phi001:2.363	Colla monile decens, humerisque haerentia primis
urn:cts:latinLit:phi0917.phi001:2.364	Suppara nudatos cingunt angusta lacertos.
urn:cts:latinLit:phi0917.phi001:2.365	Sic, ut erat, moesti servat lugubria cultus,
urn:cts:latinLit:phi0917.phi001:2.366	Quoque modo natos, hoc est amplexa maritum.
urn:cts:latinLit:phi0917.phi001:2.367	Obsita funerea celatur purpura lana;
urn:cts:latinLit:phi0917.phi001:2.368	Non soliti lusere sales: nec more Sabino
urn:cts:latinLit:phi0917.phi001:2.369	Excepit tristis convicia festa maritus.
urn:cts:latinLit:phi0917.phi001:2.370	Pignora nulla domus, nulli coiere propinqui.
urn:cts:latinLit:phi0917.phi001:2.371	Iunguntur taciti, contentique auspice Bruto.
urn:cts:latinLit:phi0917.phi001:2.372	Ille nec horrificam sancto dimovit ab ore
urn:cts:latinLit:phi0917.phi001:2.373	Caesariem, duroque admisit gaudia vultu. -
urn:cts:latinLit:phi0917.phi001:2.374	Ut primum tolli feralia viderat arma,
urn:cts:latinLit:phi0917.phi001:2.375	Intonsos rigidam in frontem descendere canos
urn:cts:latinLit:phi0917.phi001:2.376	Passus erat, moestamque genis increscere barbam.
urn:cts:latinLit:phi0917.phi001:2.377	Uni quippe vacat studiisque odiisque carenti,
urn:cts:latinLit:phi0917.phi001:2.378	Humanum lugere genus. -   Nec foedera prisci
urn:cts:latinLit:phi0917.phi001:2.379	Sunt tentata tori: iusto quoque robur amori
urn:cts:latinLit:phi0917.phi001:2.380	Restitit. Hi mores, haec duri immota Catonis
urn:cts:latinLit:phi0917.phi001:2.381	Secta fuit: servare modum, finemque tenere,
urn:cts:latinLit:phi0917.phi001:2.382	Naturamque sequi, patriaeque impendere vitam;
urn:cts:latinLit:phi0917.phi001:2.383	Nec sibi, sed toti genitum se credere mundo.
urn:cts:latinLit:phi0917.phi001:2.384	Huic epulae, vicisse famem: magnique penates,
urn:cts:latinLit:phi0917.phi001:2.385	Submovisse hiemem tecto: pretiosaque vestis,
urn:cts:latinLit:phi0917.phi001:2.386	Hirtam membra super Romani more Quiritis
urn:cts:latinLit:phi0917.phi001:2.387	Induxisse togam: Venerisque huic maximus usus,
urn:cts:latinLit:phi0917.phi001:2.388	Progenies; Urbi pater est, Urbique maritus:
urn:cts:latinLit:phi0917.phi001:2.389	Iustitiae cultor, rigidi servator honesti:
urn:cts:latinLit:phi0917.phi001:2.390	In commune bonus: nullosque Catonis in actus
urn:cts:latinLit:phi0917.phi001:2.391	Subrepsit partemque tulit sibi nata voluptas.
urn:cts:latinLit:phi0917.phi001:2.392	Interea trepido discedens agmine Magnus
urn:cts:latinLit:phi0917.phi001:2.393	Moenia Dardanii tenuit Campana coloni.
urn:cts:latinLit:phi0917.phi001:2.394	Haec placuit belli sedes, hinc summa moventi
urn:cts:latinLit:phi0917.phi001:2.395	Hostis in occursum sparsas extendere partes,
urn:cts:latinLit:phi0917.phi001:2.396	Umbrosis mediam qua collibus Apenninus
urn:cts:latinLit:phi0917.phi001:2.397	Erigit Italiam, nullo qua vertice tellus
urn:cts:latinLit:phi0917.phi001:2.398	Altius intumuit, propiusve accessit Olympo.
urn:cts:latinLit:phi0917.phi001:2.399	Mons inter geminas medius se porrigit undas
urn:cts:latinLit:phi0917.phi001:2.400	Inferni superique maris: collesque coercent
urn:cts:latinLit:phi0917.phi001:2.401	Hinc Tyrrhena vado frangentes aequora Pisae,
urn:cts:latinLit:phi0917.phi001:2.402	Illinc Dalmaticis obnoxia fluctibus Ancon.
urn:cts:latinLit:phi0917.phi001:2.403	Fontibus hic vastis immensos concipit amnes,
urn:cts:latinLit:phi0917.phi001:2.404	Fluminaque in gemini spargit divortia ponti.
urn:cts:latinLit:phi0917.phi001:2.405	In laevum cecidere latus veloxque Metaurus,
urn:cts:latinLit:phi0917.phi001:2.406	Crustumiumque rapax, et iunctus Sapis Isauro,
urn:cts:latinLit:phi0917.phi001:2.407	Senaque, et Adriacas qui verberat Aufidus undas:
urn:cts:latinLit:phi0917.phi001:2.408	Quoque magis nullum tellus  se solvit in amnem,
urn:cts:latinLit:phi0917.phi001:2.409	Eridanus fractas devolvit in aequora silvas
urn:cts:latinLit:phi0917.phi001:2.410	Hesperiamque exhaurit aquis. Hunc fabula primum
urn:cts:latinLit:phi0917.phi001:2.411	Populea fluvium  ripas umbrasse corona:
urn:cts:latinLit:phi0917.phi001:2.412	Cumque, diem pronum transverso limite ducens,
urn:cts:latinLit:phi0917.phi001:2.413	Succendit Phaethon flagrantibus aethera loris,
urn:cts:latinLit:phi0917.phi001:2.414	Gurgitibus raptis penitus tellure perusta,
urn:cts:latinLit:phi0917.phi001:2.415	Hunc habuisse pares Phoebeis ignibus undas.
urn:cts:latinLit:phi0917.phi001:2.416	Non minor hic Nilo, si non per plana iacentis
urn:cts:latinLit:phi0917.phi001:2.417	Aegypti Libycas Nilus stagnaret arenas.
urn:cts:latinLit:phi0917.phi001:2.418	Nec minor hic Istro, nisi quod, dum permeat orbem
urn:cts:latinLit:phi0917.phi001:2.419	Ister, casuros in quaelibet aequora fontes
urn:cts:latinLit:phi0917.phi001:2.420	Accipit, et Scythicas exit non solus in undas.
urn:cts:latinLit:phi0917.phi001:2.421	Dexteriora petens montis declivia Tibrim
urn:cts:latinLit:phi0917.phi001:2.422	Unda facit, Rutubamque cavum. Delabitur inde
urn:cts:latinLit:phi0917.phi001:2.423	Vulturnusque celer, nocturnaeque editor aurae
urn:cts:latinLit:phi0917.phi001:2.424	Sarnus, et umbrosae Liris per regna Maricae
urn:cts:latinLit:phi0917.phi001:2.425	Vestinis impulsus aquis, radensque Salerni
urn:cts:latinLit:phi0917.phi001:2.426	Culta Siler, nullasque vado qui Macra moratus
urn:cts:latinLit:phi0917.phi001:2.427	Alnos, vicinae percurrit in aequora Lunae.
urn:cts:latinLit:phi0917.phi001:2.428	Longior educto qua surgit in aera dorso,
urn:cts:latinLit:phi0917.phi001:2.429	Gallica rura videt, devexasque aspicit Alpes.
urn:cts:latinLit:phi0917.phi001:2.430	Tunc Umbris Marsisque ferax, domitusque Sabelle
urn:cts:latinLit:phi0917.phi001:2.431	Vomere, piniferis amplexus rupibus omnes
urn:cts:latinLit:phi0917.phi001:2.432	Indigenas Latii populos, non deserit ante
urn:cts:latinLit:phi0917.phi001:2.433	Hesperiam, quam cum Scyllaeis clauditur undis,
urn:cts:latinLit:phi0917.phi001:2.434	Extenditque suas in templa Lacinia rupes;
urn:cts:latinLit:phi0917.phi001:2.435	Longior Italia, donec confinia pontus
urn:cts:latinLit:phi0917.phi001:2.436	Solveret incumbens, terrasque repelleret aequor.
urn:cts:latinLit:phi0917.phi001:2.437	At postquam gemino tellus elisa profundo est,
urn:cts:latinLit:phi0917.phi001:2.438	Extremi colles Siculo cessere Peloro.
urn:cts:latinLit:phi0917.phi001:2.439	Caesar, in arma furens, nulla, nisi sanguine fuso,
urn:cts:latinLit:phi0917.phi001:2.440	Gaudet habere vias, quod non terat hoste vacantes
urn:cts:latinLit:phi0917.phi001:2.441	Hesperiae fines, vacuosque irrumpat in agros,
urn:cts:latinLit:phi0917.phi001:2.442	Atque ipsum non perdat iter, consertaque bellis
urn:cts:latinLit:phi0917.phi001:2.443	Bella gerat. Non tam portas intrare patentes,
urn:cts:latinLit:phi0917.phi001:2.444	Quam fregisse, iuvat: nec tam patiente colono
urn:cts:latinLit:phi0917.phi001:2.445	Arva premi, quam si ferro populetur et igni.
urn:cts:latinLit:phi0917.phi001:2.446	Concessa pudet ire via, civemque videri.
urn:cts:latinLit:phi0917.phi001:2.447	Tunc urbes Latii dubiae, varioque favore
urn:cts:latinLit:phi0917.phi001:2.448	Ancipites, quamquam primo terrore ruentis
urn:cts:latinLit:phi0917.phi001:2.449	Cessurae belli, denso tamen aggere firmant
urn:cts:latinLit:phi0917.phi001:2.450	Moenia, et abrupto circumdant undique vallo:
urn:cts:latinLit:phi0917.phi001:2.451	Saxorumque orbes, et quae super eminus hostem
urn:cts:latinLit:phi0917.phi001:2.452	Tela petant, altis murorum turribus aptant.
urn:cts:latinLit:phi0917.phi001:2.453	Pronior in Magnum populus, pugnatque minaci
urn:cts:latinLit:phi0917.phi001:2.454	Cum terrore fides: ut, cum mare possidet Auster
urn:cts:latinLit:phi0917.phi001:2.455	Flatibus horrisonis, hunc aequora tota sequuntur:
urn:cts:latinLit:phi0917.phi001:2.456	Si rursus tellus, pulsu laxata tridentis
urn:cts:latinLit:phi0917.phi001:2.457	Aeolii, tumidis immittat fluctibus Eurum,
urn:cts:latinLit:phi0917.phi001:2.458	Quamvis icta novo, ventum tenuere priorem
urn:cts:latinLit:phi0917.phi001:2.459	Aequora, nubiferoque polus cum cesserit Euro,
urn:cts:latinLit:phi0917.phi001:2.460	Vindicat unda Notum. Facilis sed vertere mentes
urn:cts:latinLit:phi0917.phi001:2.461	Terror erat, dubiamque fidem fortuna ferebat.
urn:cts:latinLit:phi0917.phi001:2.462	Gens Hetrusca fuga trepidi nudata Libonis,
urn:cts:latinLit:phi0917.phi001:2.463	Iusque sui pulso iam perdidit Umbria Thermo.
urn:cts:latinLit:phi0917.phi001:2.464	Nec gerit auspiciis civilia bella paternis
urn:cts:latinLit:phi0917.phi001:2.465	Caesaris audito conversus nomine Sulla.
urn:cts:latinLit:phi0917.phi001:2.466	Varus, ut admotae pulsarunt Auximon alae,
urn:cts:latinLit:phi0917.phi001:2.467	Per diversa ruens neglecto moenia tergo,
urn:cts:latinLit:phi0917.phi001:2.468	Qua silvae, qua saxa, fugit. Depellitur arce
urn:cts:latinLit:phi0917.phi001:2.469	Lentulus Asculea. Victor cedentibus instat,
urn:cts:latinLit:phi0917.phi001:2.470	Divertitque acies: solusque ex agmine tanto
urn:cts:latinLit:phi0917.phi001:2.471	Dux fugit, et nullas ducentia signa cohortes.
urn:cts:latinLit:phi0917.phi001:2.472	Tu quoque commissae nudatam deseris arcem,
urn:cts:latinLit:phi0917.phi001:2.473	Scipio, Nuceriae: quamquam firmissima pubes
urn:cts:latinLit:phi0917.phi001:2.474	His sedeat castris, iampridem Caesaris armis
urn:cts:latinLit:phi0917.phi001:2.475	Parthorum seducta metu: qua Gallica damna
urn:cts:latinLit:phi0917.phi001:2.476	Supplevit Magnus, dumque ipse ad bella vocaret,
urn:cts:latinLit:phi0917.phi001:2.477	Donavit socero Romani sanguinis usum.
urn:cts:latinLit:phi0917.phi001:2.478	At te Corfini validis circumdata muris
urn:cts:latinLit:phi0917.phi001:2.479	Tecta tenent, pugnax Domiti: tua classica servat
urn:cts:latinLit:phi0917.phi001:2.480	Oppositus quondam polluto tiro Miloni.
urn:cts:latinLit:phi0917.phi001:2.481	Ut procul immensam campo consurgere nubem,
urn:cts:latinLit:phi0917.phi001:2.482	Ardentesque acies percussis sole corusco
urn:cts:latinLit:phi0917.phi001:2.483	Conspexit telis, Socii, decurrite, dixit,
urn:cts:latinLit:phi0917.phi001:2.484	fluminis ad ripas, undaeque immergite pontem:
urn:cts:latinLit:phi0917.phi001:2.485	Et tu montanis totus nunc fontibus exi,
urn:cts:latinLit:phi0917.phi001:2.486	Atque omnes trahe, gurges, aquas ut spumeus alnos,
urn:cts:latinLit:phi0917.phi001:2.487	Discussa compage, feras. Hoc limite bellum
urn:cts:latinLit:phi0917.phi001:2.488	Haereat, hac hostis lentus terat otia ripa.
urn:cts:latinLit:phi0917.phi001:2.489	Praecipitem cohibete ducem: victoria nobis
urn:cts:latinLit:phi0917.phi001:2.490	Hic primum stans Caesar erit. Nec plura locatus,
urn:cts:latinLit:phi0917.phi001:2.491	Devolvit rapidum nequidquam moenibus agmen.
urn:cts:latinLit:phi0917.phi001:2.492	Nam prior e campis ut conspicit, amne soluto,
urn:cts:latinLit:phi0917.phi001:2.493	Rumpi Caesar iter, calida prolatus ab ira:
urn:cts:latinLit:phi0917.phi001:2.494	Non satis est, muris latebras quaesisse pavori?
urn:cts:latinLit:phi0917.phi001:2.495	Obstruitis campos, fluviisque arcere paratis,
urn:cts:latinLit:phi0917.phi001:2.496	Ignavi?  Non, si tumido me gurgite Ganges
urn:cts:latinLit:phi0917.phi001:2.497	Submoveat, stabit iam flumine Caesar in ullo,
urn:cts:latinLit:phi0917.phi001:2.498	Post Rubiconis aquas. Equitum properate catervae:
urn:cts:latinLit:phi0917.phi001:2.499	Ite simul pedites: ruiturum adscendite pontem.
urn:cts:latinLit:phi0917.phi001:2.500	Haec ubi dicta, levis totas accepit habenas
urn:cts:latinLit:phi0917.phi001:2.501	In campum sonipes: crebroque simillima nimbo
urn:cts:latinLit:phi0917.phi001:2.502	Trans ripam validi torserunt tela lacerti.
urn:cts:latinLit:phi0917.phi001:2.503	Ingreditur pulsa fluvium statione vacantem
urn:cts:latinLit:phi0917.phi001:2.504	Caesar, et ad tutas hostis compellitur arces.
urn:cts:latinLit:phi0917.phi001:2.505	Et iam moturas ingentia pondera turres
urn:cts:latinLit:phi0917.phi001:2.506	Erigit, et mediis subrepsit vinea muris:
urn:cts:latinLit:phi0917.phi001:2.507	Ecce, nefas belli, reseratis agmina portis
urn:cts:latinLit:phi0917.phi001:2.508	Captivum traxere ducem, civisque superbi
urn:cts:latinLit:phi0917.phi001:2.509	Constitit ante pedes. Vultu tamen alta minaci
urn:cts:latinLit:phi0917.phi001:2.510	Nobilitas recta ferrum cervice poposcit.
urn:cts:latinLit:phi0917.phi001:2.511	Scit Caesar poenamque peti, veniamque timeri.
urn:cts:latinLit:phi0917.phi001:2.512	Vive, licet nolis, et nostro munere, dixit,
urn:cts:latinLit:phi0917.phi001:2.513	Cerne diem.  Victis iam spes bona partibus esto,
urn:cts:latinLit:phi0917.phi001:2.514	Exemplumque mei: vel, si libet, arma retenta;
urn:cts:latinLit:phi0917.phi001:2.515	Et nihil hac venia, si viceris ipse, paciscor.
urn:cts:latinLit:phi0917.phi001:2.516	Fatur, et adstrictis laxari vincula palmis
urn:cts:latinLit:phi0917.phi001:2.517	Imperat. Heu quanto melius vel caede peracta
urn:cts:latinLit:phi0917.phi001:2.518	Parcere Romano potuit fortuna pudori;
urn:cts:latinLit:phi0917.phi001:2.519	Poenarum extremum cui fit, quod castra secutus
urn:cts:latinLit:phi0917.phi001:2.520	Sit patriae Magnumque ducem totumque senatum,
urn:cts:latinLit:phi0917.phi001:2.521	Ignosci. Premit ille graves interritus iras,
urn:cts:latinLit:phi0917.phi001:2.522	Et secum: Romamne petes, pacisque recessus,
urn:cts:latinLit:phi0917.phi001:2.523	Degener?   In medios belli non ire furores,
urn:cts:latinLit:phi0917.phi001:2.524	Iamdudum moriture, paras?    Rue certus, et omnes
urn:cts:latinLit:phi0917.phi001:2.525	Lucis rumpe moras, et Caesaris effuge munus.
urn:cts:latinLit:phi0917.phi001:2.526	Nescius interea capti ducis, arma parabat
urn:cts:latinLit:phi0917.phi001:2.527	Magnus, ut immixto firmaret robore partes.
urn:cts:latinLit:phi0917.phi001:2.528	Iamque secuturo iussurus classica Phoebo,
urn:cts:latinLit:phi0917.phi001:2.529	Tentandasque ratus moturi militis iras,
urn:cts:latinLit:phi0917.phi001:2.530	Adloquitur tacitas veneranda voce cohortes:
urn:cts:latinLit:phi0917.phi001:2.531	O scelerum ultores, melioraque signa secuti,
urn:cts:latinLit:phi0917.phi001:2.532	O vere Romana manus, quibus arma senatus
urn:cts:latinLit:phi0917.phi001:2.533	Non privata dedit, voti deposcite pugnam.
urn:cts:latinLit:phi0917.phi001:2.534	Ardent Hesperii saevis populatibus agri:
urn:cts:latinLit:phi0917.phi001:2.535	Gallica per gelidas rabies effunditur Alpes:
urn:cts:latinLit:phi0917.phi001:2.536	Iam tetigit sanguis pollutos Caesaris enses.
urn:cts:latinLit:phi0917.phi001:2.537	Di melius, belli tulimus quod damna priores.
urn:cts:latinLit:phi0917.phi001:2.538	Coeperit inde nefas. Iamiam, me praeside, Roma
urn:cts:latinLit:phi0917.phi001:2.539	Supplicium poenamque  petat. Neque enim ista vocari
urn:cts:latinLit:phi0917.phi001:2.540	Proelia iusta decet, patriae sed vindicis iram.
urn:cts:latinLit:phi0917.phi001:2.541	Nec magis hoc bellum  est, quam cum Catilina paravit
urn:cts:latinLit:phi0917.phi001:2.542	Arsuras in tecta faces, sociusque furoris
urn:cts:latinLit:phi0917.phi001:2.543	Lentulus, exsertique manus vesana Cethegi.
urn:cts:latinLit:phi0917.phi001:2.544	O rabies miseranda ducis!  Cum fata Camillis
urn:cts:latinLit:phi0917.phi001:2.545	Te, Caesar, magnisque velint miscere Metellis,
urn:cts:latinLit:phi0917.phi001:2.546	Ad Cinnas Mariosque veni. Sternere profecto,
urn:cts:latinLit:phi0917.phi001:2.547	Ut Catulo iacuit Lepidus, nostrasque secures
urn:cts:latinLit:phi0917.phi001:2.548	Passus,   Sicanio tegitur qui Carbo sepulcro,
urn:cts:latinLit:phi0917.phi001:2.549	Quique feros movit Sertorius exsul Iberos.
urn:cts:latinLit:phi0917.phi001:2.550	Quamquam, si qua fides, his te quoque iungere, Caesar,
urn:cts:latinLit:phi0917.phi001:2.551	Invideo, nostrasque manus    quod Roma furenti
urn:cts:latinLit:phi0917.phi001:2.552	Opposuit. Parthorum utinam post praelia sospes,
urn:cts:latinLit:phi0917.phi001:2.553	Et Scythicis Crassus victor remeasset ab oris,
urn:cts:latinLit:phi0917.phi001:2.554	Ut simili caussa caderes, qua Spartacus hostis.
urn:cts:latinLit:phi0917.phi001:2.555	Te quoque si superi titulis accedere nostris
urn:cts:latinLit:phi0917.phi001:2.556	Iusserunt, valet in torquendo dextera pilo:
urn:cts:latinLit:phi0917.phi001:2.557	Peridus haec iterum  circum praecordia sanguis
urn:cts:latinLit:phi0917.phi001:2.558	Incaluit: disces non esse ad bella fugaces,
urn:cts:latinLit:phi0917.phi001:2.559	Qui pacem potuere pati. Licet ille solutum
urn:cts:latinLit:phi0917.phi001:2.560	Defectumque vocet, ne vos mea terreat aetas.
urn:cts:latinLit:phi0917.phi001:2.561	Dux sit in his castris senior, dum miles in illis.
urn:cts:latinLit:phi0917.phi001:2.562	Quo potuit civem populus perducere liber,
urn:cts:latinLit:phi0917.phi001:2.563	Adscendi, supraque nihil, nisi regna, reliqui.
urn:cts:latinLit:phi0917.phi001:2.564	Non privata cupit, Romana quisquis in urbe
urn:cts:latinLit:phi0917.phi001:2.565	Pompeium transire parat. Hinc consul uterque,
urn:cts:latinLit:phi0917.phi001:2.566	Hinc acies statura ducum est. Caesarne senatus
urn:cts:latinLit:phi0917.phi001:2.567	Victor erit?  Non tam caeco trahis omnia cursu,
urn:cts:latinLit:phi0917.phi001:2.568	Teque nihil, Fortuna, pudet. Multisne rebellis
urn:cts:latinLit:phi0917.phi001:2.569	Gallia iam lustris aetasque impensa labori
urn:cts:latinLit:phi0917.phi001:2.570	Dant animos?   Rheni gelidis quod fugit ab undis,
urn:cts:latinLit:phi0917.phi001:2.571	Oceanumque vocans incerti stagna profundi,
urn:cts:latinLit:phi0917.phi001:2.572	Territa quaesitis ostendit terga Britannis?
urn:cts:latinLit:phi0917.phi001:2.573	An vanae tumuere minae, quod fama furoris
urn:cts:latinLit:phi0917.phi001:2.574	Expulit armatam patriis e sedibus Urbem?
urn:cts:latinLit:phi0917.phi001:2.575	Heu demens, non te fugiunt, me cuncta sequuntur:
urn:cts:latinLit:phi0917.phi001:2.576	Qui cum signa tuli toto fulgentia ponto,
urn:cts:latinLit:phi0917.phi001:2.577	Ante bis exactum quam Cynthia conderet orbem,
urn:cts:latinLit:phi0917.phi001:2.578	Omne fretum metuens pelagi pirata reliquit,
urn:cts:latinLit:phi0917.phi001:2.579	Angustaque domum terrarum in sede poposcit.
urn:cts:latinLit:phi0917.phi001:2.580	Idem ego per Sythici profugum divortia Ponti
urn:cts:latinLit:phi0917.phi001:2.581	Indomitum regem, Romanaque fata morantem,
urn:cts:latinLit:phi0917.phi001:2.582	Ad mortem, Sulla felicior, ire coegi.
urn:cts:latinLit:phi0917.phi001:2.583	Pars mundi mihi nulla vacat: sed tota tenetur
urn:cts:latinLit:phi0917.phi001:2.584	Terra meis, quocumque iacet sub sole, tropaeis.
urn:cts:latinLit:phi0917.phi001:2.585	Hinc me victorem geldas ad Phasidos undas
urn:cts:latinLit:phi0917.phi001:2.586	Arctos habet: calida medius mihi cognitus axis
urn:cts:latinLit:phi0917.phi001:2.587	Aegypto, atque umbras nusquam flectente Syene.
urn:cts:latinLit:phi0917.phi001:2.588	Occasus mea iura timent, Tethynque fugacem
urn:cts:latinLit:phi0917.phi001:2.589	Qui ferit Hesperius post omnia flumina Baetis.
urn:cts:latinLit:phi0917.phi001:2.590	Me domitus cognovit Arabs, me Marte feroces
urn:cts:latinLit:phi0917.phi001:2.591	Heniochi, notique erepto vellere Colchi.
urn:cts:latinLit:phi0917.phi001:2.592	Cappadoces mea signa timent: et dedita sacris
urn:cts:latinLit:phi0917.phi001:2.593	Incerti Iudaea dei, mollisque Sophene.
urn:cts:latinLit:phi0917.phi001:2.594	Armenios, Cilicasque feros, Taurosque subegi.
urn:cts:latinLit:phi0917.phi001:2.595	Quod socero bellum, praeter civile, reliqui?
urn:cts:latinLit:phi0917.phi001:2.596	Verba ducis nullo partes clamore sequuntur,
urn:cts:latinLit:phi0917.phi001:2.597	Nec matura petunt promissae classica pugnae.
urn:cts:latinLit:phi0917.phi001:2.598	Sensit et ipse metum Magnus; placuitque referri
urn:cts:latinLit:phi0917.phi001:2.599	Signa, nec in tantae discrimina mittere pugnae
urn:cts:latinLit:phi0917.phi001:2.600	Iam victum fama non visi Caesaris agmen.
urn:cts:latinLit:phi0917.phi001:2.601	Pulsus ut armentis primo certamine taurus
urn:cts:latinLit:phi0917.phi001:2.602	Silvarum secreta petit, vacuosque per agros
urn:cts:latinLit:phi0917.phi001:2.603	Exsul in adversis explorat cornua truncis;
urn:cts:latinLit:phi0917.phi001:2.604	Nec redit in pastus, nisi cum cervice recepta
urn:cts:latinLit:phi0917.phi001:2.605	Excussi placuere tori: mox reddita victor
urn:cts:latinLit:phi0917.phi001:2.606	Quoslibet in saltus comitantibus agmina tauris
urn:cts:latinLit:phi0917.phi001:2.607	Invito pastore trahit: sic viribus impar
urn:cts:latinLit:phi0917.phi001:2.608	Tradidit Hesperiam, profugusque per Apula rura
urn:cts:latinLit:phi0917.phi001:2.609	Brundusii tutas conscendit Magnus in arces.
urn:cts:latinLit:phi0917.phi001:2.610	Urbs est Dictaeis olim possessa colonis,
urn:cts:latinLit:phi0917.phi001:2.611	Quos profugos Creta vexere per aequora puppes
urn:cts:latinLit:phi0917.phi001:2.612	Cecropiae, victum mentitis Thesea velis.
urn:cts:latinLit:phi0917.phi001:2.613	Hac latus angustum iam se cogentis in arcum
urn:cts:latinLit:phi0917.phi001:2.614	Hesperiae tenuem producit in aequora linguam,
urn:cts:latinLit:phi0917.phi001:2.615	Hadriacas flexis claudit quae cornibus undas.
urn:cts:latinLit:phi0917.phi001:2.616	Nec tamen hoc arctis immissum faucibus aequor
urn:cts:latinLit:phi0917.phi001:2.617	Portus erat, si non violentos insula Coros
urn:cts:latinLit:phi0917.phi001:2.618	Exciperet saxis, lapsasque refunderet undas.
urn:cts:latinLit:phi0917.phi001:2.619	Hinc illinc montes scopulosae rupis aperto
urn:cts:latinLit:phi0917.phi001:2.620	Opposuit natura mari, flatusque removit,
urn:cts:latinLit:phi0917.phi001:2.621	Ut tremulo starent contentae fune carinae.
urn:cts:latinLit:phi0917.phi001:2.622	Hinc late patet omne fretum, seu vela ferantur
urn:cts:latinLit:phi0917.phi001:2.623	In portus, Corcyra, tuos, seu laeva petatur
urn:cts:latinLit:phi0917.phi001:2.624	Illyris Ionias vergens Epidamnos in undas
urn:cts:latinLit:phi0917.phi001:2.625	Huc fuga nautarum, cum totas Hadria vires
urn:cts:latinLit:phi0917.phi001:2.626	Movit, et in nubes abiere Ceraunia, quumque
urn:cts:latinLit:phi0917.phi001:2.627	Spumoso Calaber perfunditur aequore Sason.
urn:cts:latinLit:phi0917.phi001:2.628	Ergo ubi nulla fides rebus post terga relictis,
urn:cts:latinLit:phi0917.phi001:2.629	Nec licet ad duros Martem convertere Iberos,
urn:cts:latinLit:phi0917.phi001:2.630	Cum mediae iaceant immensis tractibus Alpes:
urn:cts:latinLit:phi0917.phi001:2.631	Tum subole ex tanta natum, cui firmior aetas,
urn:cts:latinLit:phi0917.phi001:2.632	Adfatur: Mundi iubeo tentare recessus.
urn:cts:latinLit:phi0917.phi001:2.633	Euphratem Nilumque move, quo nominis usque
urn:cts:latinLit:phi0917.phi001:2.634	Nostri fama venit, quas est vulgata per urbes
urn:cts:latinLit:phi0917.phi001:2.635	Post me Roma ducem. Sparsos per rura colonos
urn:cts:latinLit:phi0917.phi001:2.636	Redde mari Cilicas. Pharios hinc concute reges,
urn:cts:latinLit:phi0917.phi001:2.637	Tigranemque meum. Nec Pharnacis arma relinquas,
urn:cts:latinLit:phi0917.phi001:2.638	Admoneo, nec tu populos utraque vagantes
urn:cts:latinLit:phi0917.phi001:2.639	Armenia, Pontique feras per litora gentes,
urn:cts:latinLit:phi0917.phi001:2.640	Rhipaeasoue manus, et quas tenet aequore denso
urn:cts:latinLit:phi0917.phi001:2.641	Pigra palus Scythici patiens Maeotica plaustri.
urn:cts:latinLit:phi0917.phi001:2.642	Sed quid plura moror? totos mea, nate, per ortus
urn:cts:latinLit:phi0917.phi001:2.643	Bella feres, totoque urbes agitabis in orbe
urn:cts:latinLit:phi0917.phi001:2.644	Perdomitas: omnes redeant in castra triumphi.
urn:cts:latinLit:phi0917.phi001:2.645	Et vos, qui Latios signatis nomine fastos,
urn:cts:latinLit:phi0917.phi001:2.646	Primus in Epirum Boreas agat: inde per arva
urn:cts:latinLit:phi0917.phi001:2.647	Graiorum  Macetumque novas adquirite vires,
urn:cts:latinLit:phi0917.phi001:2.648	Dum paci dat tempus hiems. Sic fatur, et omnes
urn:cts:latinLit:phi0917.phi001:2.649	Iussa gerunt, solvuntque cavas a litore puppes.
urn:cts:latinLit:phi0917.phi001:2.650	At numquam patiens pacis longaeque quietis
urn:cts:latinLit:phi0917.phi001:2.651	Armorum, ne quid fatis mutare liceret,
urn:cts:latinLit:phi0917.phi001:2.652	Adsequitur, generique premit vestigia Caesar.
urn:cts:latinLit:phi0917.phi001:2.653	Sufficerent aliis primo tot moenia cursu
urn:cts:latinLit:phi0917.phi001:2.654	Rapta, tot oppressae depulsis hostibus arces:
urn:cts:latinLit:phi0917.phi001:2.655	Ipsa, caput mundi, bellorum maxima merces,
urn:cts:latinLit:phi0917.phi001:2.656	Roma, capi facilis. Sed Caesar, in omnia praeceps,
urn:cts:latinLit:phi0917.phi001:2.657	Nil actum credens, cum quid superesset agendum,
urn:cts:latinLit:phi0917.phi001:2.658	Instat atrox: et adhuc, quamvis possederit omnem
urn:cts:latinLit:phi0917.phi001:2.659	Italiam, extremo sedeat quod litore Magnus,
urn:cts:latinLit:phi0917.phi001:2.660	Communem tamen esse dolet: nec rursus aperto
urn:cts:latinLit:phi0917.phi001:2.661	Vult hostes errare freto, sed molibus undas
urn:cts:latinLit:phi0917.phi001:2.662	Obstruit, et latum deiectis rupibus aequor.
urn:cts:latinLit:phi0917.phi001:2.663	Cedit in immensum cassus labor: omnia pontus
urn:cts:latinLit:phi0917.phi001:2.664	Haurit saxa vorax, montesque immiscet arenis:
urn:cts:latinLit:phi0917.phi001:2.665	Ut maris Aegaei medias si celsus in undas
urn:cts:latinLit:phi0917.phi001:2.666	Depellatur Eryx, nullae tamen aequore rupes
urn:cts:latinLit:phi0917.phi001:2.667	Emineant; vel si convulso vertice Gaurus
urn:cts:latinLit:phi0917.phi001:2.668	Decidat in fundum penitus stagnantis Averni.
urn:cts:latinLit:phi0917.phi001:2.669	Ergo ubi nulla vado tenuit sua pondera moles,
urn:cts:latinLit:phi0917.phi001:2.670	Tunc placuit caesis innectere vincula silvis,
urn:cts:latinLit:phi0917.phi001:2.671	Roboraque immensis late religare catenis.
urn:cts:latinLit:phi0917.phi001:2.672	Tales fama canit tumidam super aequora Xerxem
urn:cts:latinLit:phi0917.phi001:2.673	Construxisse vias, multum cum pontibus ausus,
urn:cts:latinLit:phi0917.phi001:2.674	Europamque Asiae, Sestonque admovit Abydo,
urn:cts:latinLit:phi0917.phi001:2.675	Incessitque fretum rapidi super Hellesponti,
urn:cts:latinLit:phi0917.phi001:2.676	Non Eurum Zephyrumque timens; cum vela ratesque
urn:cts:latinLit:phi0917.phi001:2.677	In medium deferret Athon. Sic ora profundi
urn:cts:latinLit:phi0917.phi001:2.678	Arctantur casu nemorum: tunc aggere multo
urn:cts:latinLit:phi0917.phi001:2.679	Surgit opus, longaeque tremunt super aequor turres.
urn:cts:latinLit:phi0917.phi001:2.680	Pompeius tellure nova compressa profundi
urn:cts:latinLit:phi0917.phi001:2.681	Ora videns, curis animum mordacibus angi,
urn:cts:latinLit:phi0917.phi001:2.682	Ut reseret pelagus, spargatque per aequora bellum.
urn:cts:latinLit:phi0917.phi001:2.683	Saepe Noto plenae, tensisque rudentibus actae
urn:cts:latinLit:phi0917.phi001:2.684	Ipsa maris per claustra rates fastigia molis
urn:cts:latinLit:phi0917.phi001:2.685	Discussere salo, spatiumque dedere carinis:
urn:cts:latinLit:phi0917.phi001:2.686	Tortaque per tenebras validis ballista lacertis,
urn:cts:latinLit:phi0917.phi001:2.687	Multifidas iaculata faces. Ut tempora tandem
urn:cts:latinLit:phi0917.phi001:2.688	Furtivae placuere fugae: ne litora clamor
urn:cts:latinLit:phi0917.phi001:2.689	Nauticus exagitet, neu buccina dividat horas,
urn:cts:latinLit:phi0917.phi001:2.690	Neu tuba praemonitos perducat ad aequora nautas,
urn:cts:latinLit:phi0917.phi001:2.691	Praecepit sociis. Iam coeperat ultima Virgo
urn:cts:latinLit:phi0917.phi001:2.692	Phoebum laturas ortu praecedere Chelas,
urn:cts:latinLit:phi0917.phi001:2.693	Cum taciti solvere rates. Non anchora voces
urn:cts:latinLit:phi0917.phi001:2.694	Movit, dum spissis avellitur uncus arenis:
urn:cts:latinLit:phi0917.phi001:2.695	Dum iuga curvantur mali, dumque ardua pinus
urn:cts:latinLit:phi0917.phi001:2.696	Erigitur, pavidi classis siluere magistri:
urn:cts:latinLit:phi0917.phi001:2.697	Strictaque pendentes deducunt carbasa nautae,
urn:cts:latinLit:phi0917.phi001:2.698	Nec quatiunt validos, ne silibet aura, rudentes.
urn:cts:latinLit:phi0917.phi001:2.699	Dux etiam votis hoc te, Fortuna, precatur,
urn:cts:latinLit:phi0917.phi001:2.700	Quam retinere vetas, liceat sibi perdere saltem
urn:cts:latinLit:phi0917.phi001:2.701	Italiam. Vix fata sinunt: nam murmure vasto
urn:cts:latinLit:phi0917.phi001:2.702	Impulsum rostris sonuit mare, fluctuat unda,
urn:cts:latinLit:phi0917.phi001:2.703	Totque carinarum permixtis aequora sulcis.
urn:cts:latinLit:phi0917.phi001:2.704	Ergo hostes portis, quas omnes solverat urbis
urn:cts:latinLit:phi0917.phi001:2.705	Cum fato conversa fides, murisque recepti,
urn:cts:latinLit:phi0917.phi001:2.706	Praecipiti cursu flexi per cornua portus
urn:cts:latinLit:phi0917.phi001:2.707	Ora petunt, pelagusque dolent contingere classes.
urn:cts:latinLit:phi0917.phi001:2.708	Heu pudor! exigua est fugiens victoria Magnus.
urn:cts:latinLit:phi0917.phi001:2.709	Angustus puppes mittebat in aequora limes,
urn:cts:latinLit:phi0917.phi001:2.710	Arctior Euboica, qua Chalcida verberat, unda.
urn:cts:latinLit:phi0917.phi001:2.711	Hic haesere rates geminae, classique paratas
urn:cts:latinLit:phi0917.phi001:2.712	Excepere manus: tractoque in litora bello
urn:cts:latinLit:phi0917.phi001:2.713	Hic primum rubuit civili sanguine Nereus.
urn:cts:latinLit:phi0917.phi001:2.714	Cetera classis abit, summis spoliata carinis:
urn:cts:latinLit:phi0917.phi001:2.715	Ut, Pagasaea ratis peteret cum Phasidos undas,
urn:cts:latinLit:phi0917.phi001:2.716	Cyaneas tellus emisit in aequora cautes;
urn:cts:latinLit:phi0917.phi001:2.717	Rapta puppe minor subducta est montibus Argo,
urn:cts:latinLit:phi0917.phi001:2.718	Vanaque percussit pontum Symplegas inanem,
urn:cts:latinLit:phi0917.phi001:2.719	Et statura redit. Iam Phoebum urgere monebat
urn:cts:latinLit:phi0917.phi001:2.720	Non idem Eoi color aetheris, albaque nondum
urn:cts:latinLit:phi0917.phi001:2.721	Lux rubet, et flammas propioribus eripit astris:
urn:cts:latinLit:phi0917.phi001:2.722	Et iam Pleias hebet, flexi iam plaustra Bootae
urn:cts:latinLit:phi0917.phi001:2.723	In faciem puri redeunt languentia coeli,
urn:cts:latinLit:phi0917.phi001:2.724	Maioresque latent stellae, calidumque refugit
urn:cts:latinLit:phi0917.phi001:2.725	Lucifer ipse diem. Pelagus iam, Magne, tenebas,
urn:cts:latinLit:phi0917.phi001:2.726	Non ea fata ferens, quae, cum super aequora toto
urn:cts:latinLit:phi0917.phi001:2.727	Praedonem sequerere mari.   Lassata triumphis
urn:cts:latinLit:phi0917.phi001:2.728	Destituit Fortuna tuis. Cum coniuge pulsus,
urn:cts:latinLit:phi0917.phi001:2.729	Et natis, totosque trahens in bella penates,
urn:cts:latinLit:phi0917.phi001:2.730	Vadis adhuc ingens, populis comitantibus, exsul.
urn:cts:latinLit:phi0917.phi001:2.731	Quaeritur indignae sedes longinqua ruinae.
urn:cts:latinLit:phi0917.phi001:2.732	Non, quia te superi patrio privare sepulchro
urn:cts:latinLit:phi0917.phi001:2.733	Maluerint, Phariae busto damnantur arenae:
urn:cts:latinLit:phi0917.phi001:2.734	Parcitur Hesperiae; procul hoc ut in orbe remoto
urn:cts:latinLit:phi0917.phi001:2.735	Abscondat Fortuna nefas, Romanaque tellus
urn:cts:latinLit:phi0917.phi001:2.736	Immaculata sui servetur sanguine Magni.
urn:cts:latinLit:phi0917.phi001:3.1	Propulit ut classem velis cedentibus Auster
urn:cts:latinLit:phi0917.phi001:3.2	Incumbens, mediumque rates movere profundum,
urn:cts:latinLit:phi0917.phi001:3.3	Omnis in Ionios spectabat navita fluctus:
urn:cts:latinLit:phi0917.phi001:3.4	Solus ab Hesperia non flexit lumina terra
urn:cts:latinLit:phi0917.phi001:3.5	Magnus, dum   patrios portus, dum litora numquam
urn:cts:latinLit:phi0917.phi001:3.6	Ad visus reditura suos, tectumque cacumen
urn:cts:latinLit:phi0917.phi001:3.7	Nubibus, et dubios cernit vanescere montes.
urn:cts:latinLit:phi0917.phi001:3.8	Inde soporifero cesserunt languida somno
urn:cts:latinLit:phi0917.phi001:3.9	Membra ducis.    Diri tum     plena horroris imago
urn:cts:latinLit:phi0917.phi001:3.10	Visa caput moestum per hiantes  Iulia terras
urn:cts:latinLit:phi0917.phi001:3.11	Tollere, et accenso furialis stare sepulcro.
urn:cts:latinLit:phi0917.phi001:3.12	Sedibus Elysiis campoque expulsa piorum
urn:cts:latinLit:phi0917.phi001:3.13	Ad Stygias, inquit, tenebras manesque nocentes,
urn:cts:latinLit:phi0917.phi001:3.14	Post bellum civile trahor. Vidi ipsa tenentes
urn:cts:latinLit:phi0917.phi001:3.15	Eumenidas, quaterent quas vestris lampadas armis.
urn:cts:latinLit:phi0917.phi001:3.16	Praeparat innumeras puppes Acherontis adusti
urn:cts:latinLit:phi0917.phi001:3.17	Portitor: in multas laxantur Tartara poenas.
urn:cts:latinLit:phi0917.phi001:3.18	Vix operi cunctae dextra properante sorores
urn:cts:latinLit:phi0917.phi001:3.19	Sufficiunt: lassant rumpentes stamina Parcas.
urn:cts:latinLit:phi0917.phi001:3.20	Coniuge me laetos duxisti, Magne, triumphos:
urn:cts:latinLit:phi0917.phi001:3.21	Fortuna est mutata toris: semperque potentes
urn:cts:latinLit:phi0917.phi001:3.22	Detrahere in cladem fato damnata maritos,
urn:cts:latinLit:phi0917.phi001:3.23	En nupsit tepido pellex Cornelia busto.
urn:cts:latinLit:phi0917.phi001:3.24	Haereat illa tuis per bella, per aequora signis,
urn:cts:latinLit:phi0917.phi001:3.25	Dum non securos liceat mihi rumpere somnos,
urn:cts:latinLit:phi0917.phi001:3.26	Et nullum vestro vacuum sit tempus amori,
urn:cts:latinLit:phi0917.phi001:3.27	Sed teneat Caesarque dies, et Iulia noctes.
urn:cts:latinLit:phi0917.phi001:3.28	Me non Lethaeae, coniux, oblivia ripae
urn:cts:latinLit:phi0917.phi001:3.29	Immemorem fecere tui, regesque silentum
urn:cts:latinLit:phi0917.phi001:3.30	Permisere sequi.  Veniam, te bella gerente,
urn:cts:latinLit:phi0917.phi001:3.31	In medias acies.  Numquam tibi, Magne, per umbras
urn:cts:latinLit:phi0917.phi001:3.32	Perque meos manes generum non esse licebit.
urn:cts:latinLit:phi0917.phi001:3.33	Abscidis frustra ferro tua pignora. Bellum
urn:cts:latinLit:phi0917.phi001:3.34	Te faciet civile meum. Sic fata, refugit
urn:cts:latinLit:phi0917.phi001:3.35	Umbra per amplexus trepidi dilapsa mariti.
urn:cts:latinLit:phi0917.phi001:3.36	Ille, dei quamvis cladem manesque minentur,
urn:cts:latinLit:phi0917.phi001:3.37	Maior in arma ruit, certa cum mente malorum.
urn:cts:latinLit:phi0917.phi001:3.38	Et, quid, ait, vani terremur imagine visus?
urn:cts:latinLit:phi0917.phi001:3.39	Aut nihil est sensus animis a morte relictum,
urn:cts:latinLit:phi0917.phi001:3.40	Aut mors ipsa nihil.  Titan iam pronus in undas
urn:cts:latinLit:phi0917.phi001:3.41	Ibat, et igniferi tantum demerserat orbis,
urn:cts:latinLit:phi0917.phi001:3.42	Quantum deesse solet lunae, seu plena futura est,
urn:cts:latinLit:phi0917.phi001:3.43	Seu iam plena fuit: tunc obtulit hospita tellus
urn:cts:latinLit:phi0917.phi001:3.44	Puppibus accessus faciles: legere rudentes,
urn:cts:latinLit:phi0917.phi001:3.45	Et posito remis petierunt litora malo.
urn:cts:latinLit:phi0917.phi001:3.46	Caesar, ut emissas venti rapuere carinas,
urn:cts:latinLit:phi0917.phi001:3.47	Absconditque fretum classes, et litore solus
urn:cts:latinLit:phi0917.phi001:3.48	Dux stetit Hesperio, non illum gloria pulsi
urn:cts:latinLit:phi0917.phi001:3.49	Laetificat Magni: queritur quod tuta per aequor
urn:cts:latinLit:phi0917.phi001:3.50	Terga ferant hostes. Neque enim iam sufficit ulla
urn:cts:latinLit:phi0917.phi001:3.51	Praecipiti fortuna viro: nec vincere tanti,
urn:cts:latinLit:phi0917.phi001:3.52	Ut bellum differret, erat. Tunc pectore curas
urn:cts:latinLit:phi0917.phi001:3.53	Expulit armorum, pacique intentus agebat,
urn:cts:latinLit:phi0917.phi001:3.54	Quoque modo vanos populi conciret amores,
urn:cts:latinLit:phi0917.phi001:3.55	Gnarus et irarum caussas, et summa favoris
urn:cts:latinLit:phi0917.phi001:3.56	Annona momenta trahi. Namque adserit urbes
urn:cts:latinLit:phi0917.phi001:3.57	Sola fames, emiturque metus, cum segne potentes
urn:cts:latinLit:phi0917.phi001:3.58	Vulgus alunt. Nescit plebes ieiuna timere.
urn:cts:latinLit:phi0917.phi001:3.59	Curio Sicanias transcendere iussus in urbes,
urn:cts:latinLit:phi0917.phi001:3.60	Qua mare tellurem subitis aut obruit undis,
urn:cts:latinLit:phi0917.phi001:3.61	Aut scidit, et medias fecit sibi litora terras.
urn:cts:latinLit:phi0917.phi001:3.62	Via illic ingens pelagi, semperque laborant
urn:cts:latinLit:phi0917.phi001:3.63	Aequora, ne rupti repetant confinia montes.
urn:cts:latinLit:phi0917.phi001:3.64	Bellaque Sardoas etiam sparguntur in oras.
urn:cts:latinLit:phi0917.phi001:3.65	Utraque frugiferis est insula nobilis arvis,
urn:cts:latinLit:phi0917.phi001:3.66	Nec plus Hesperiam longinquis messibus ullae,
urn:cts:latinLit:phi0917.phi001:3.67	Nec Romana magis complerunt horrea terrae.
urn:cts:latinLit:phi0917.phi001:3.68	Ubere vix glebae superat, cessantibus Austris,
urn:cts:latinLit:phi0917.phi001:3.69	Cum medium nubes Borea cogente sub axem
urn:cts:latinLit:phi0917.phi001:3.70	Effusis magnum Libye tulit imbribus annum.
urn:cts:latinLit:phi0917.phi001:3.71	Haec ubi sunt provisa duci, tunc agmina victor
urn:cts:latinLit:phi0917.phi001:3.72	Non armata trahens, sed pacis habentia vultum,
urn:cts:latinLit:phi0917.phi001:3.73	Tecta petit patriae. Pro, si remeasset in Urbem,
urn:cts:latinLit:phi0917.phi001:3.74	Gallorum tantum populis Arctoque subacta,
urn:cts:latinLit:phi0917.phi001:3.75	Quam seriem rerum longa praemittere pompa,
urn:cts:latinLit:phi0917.phi001:3.76	Quas potuit belli facies! Ut vincula Rheno,
urn:cts:latinLit:phi0917.phi001:3.77	Oceanoque daret! Celsos ut Gallia currus
urn:cts:latinLit:phi0917.phi001:3.78	Nobilis, et flavis sequeretur mixta Britannis!
urn:cts:latinLit:phi0917.phi001:3.79	Perdidit o qualem vincendo plura triumphum!
urn:cts:latinLit:phi0917.phi001:3.80	Non ilium laetis vadentem coetibus urbes,
urn:cts:latinLit:phi0917.phi001:3.81	Sed tacitae videre metu. Non constitit usquam
urn:cts:latinLit:phi0917.phi001:3.82	Obvia turba duci. Gaudet tamen esse timori
urn:cts:latinLit:phi0917.phi001:3.83	Tam magno populis, et se non mallet amari.
urn:cts:latinLit:phi0917.phi001:3.84	Iamque et praecipites superaverat Anxuris arces,
urn:cts:latinLit:phi0917.phi001:3.85	Et qua Pontinas via dividit uda paludes,
urn:cts:latinLit:phi0917.phi001:3.86	Qua sublime nemus, Scythicae qua regna Dianae;
urn:cts:latinLit:phi0917.phi001:3.87	Quaque iter est Latiis ad summam fascibus Albam:
urn:cts:latinLit:phi0917.phi001:3.88	Excelsa de rupe procul iam prospicit Urbem,
urn:cts:latinLit:phi0917.phi001:3.89	Arctoi toto non visam tempore belli:
urn:cts:latinLit:phi0917.phi001:3.90	Miraturque suae, sic fatus, moenia Romae:
urn:cts:latinLit:phi0917.phi001:3.91	Tene, deum sedes, non ullo Marte coacti
urn:cts:latinLit:phi0917.phi001:3.92	Deseruere viri! Pro qua pugnabitur urbe?
urn:cts:latinLit:phi0917.phi001:3.93	Di melius, quod non Latias Eous in oras
urn:cts:latinLit:phi0917.phi001:3.94	Nunc furor incubuit, nec iuncto Sarmata velox
urn:cts:latinLit:phi0917.phi001:3.95	Pannonio, Dacisque Getes admixtus: habenti
urn:cts:latinLit:phi0917.phi001:3.96	Tam pavidum tibi, Roma, ducem Fortuna pepercit,
urn:cts:latinLit:phi0917.phi001:3.97	Quod bellum civile fuit. Sic fatur, et urbem
urn:cts:latinLit:phi0917.phi001:3.98	Adtonitam terrore subit. Namque ignibus atris
urn:cts:latinLit:phi0917.phi001:3.99	Creditur, ut captae, rapturus moenia Romae,
urn:cts:latinLit:phi0917.phi001:3.100	Sparsurusque deos. Fuit haec mensura timoris:
urn:cts:latinLit:phi0917.phi001:3.101	Velle putant, quaecumque potest. Non omina festa,
urn:cts:latinLit:phi0917.phi001:3.102	Non fictas laeto voces simulare tumultu:
urn:cts:latinLit:phi0917.phi001:3.103	Vix odisse vacat  Phoebea palatia complet
urn:cts:latinLit:phi0917.phi001:3.104	Turba Patrum, nullo cogendi iure senatus,
urn:cts:latinLit:phi0917.phi001:3.105	E latebris educta suis. Non consule sacrae
urn:cts:latinLit:phi0917.phi001:3.106	Fulserunt sedes: non proxima lege potestas
urn:cts:latinLit:phi0917.phi001:3.107	Praetor adest: vacuaeque loco cessere curules,
urn:cts:latinLit:phi0917.phi001:3.108	Omnia Caesar erat. Privatae curia vocis
urn:cts:latinLit:phi0917.phi001:3.109	Testis adest. Sedere Patres censere parati,
urn:cts:latinLit:phi0917.phi001:3.110	Si regnum, si templa sibi, iugulumque senatus,
urn:cts:latinLit:phi0917.phi001:3.111	Exsiliumque petat. Melius, quod plura iubere
urn:cts:latinLit:phi0917.phi001:3.112	Erubuit, quam Roma pati. Tamen exit in iram,
urn:cts:latinLit:phi0917.phi001:3.113	Viribus an possent obsistere iura, per unam
urn:cts:latinLit:phi0917.phi001:3.114	Libertas experta virum: pugnaxque Metellus
urn:cts:latinLit:phi0917.phi001:3.115	Ut videt ingenti Saturnia templa revelli
urn:cts:latinLit:phi0917.phi001:3.116	Mole, rapit gressus, et Caesaris agmina rumpens,
urn:cts:latinLit:phi0917.phi001:3.117	Ante fores nondum reseratae constitit aedis.
urn:cts:latinLit:phi0917.phi001:3.118	(Usque adeo solus ferrum mortemque timere
urn:cts:latinLit:phi0917.phi001:3.119	Auri nescit amor. Pereunt discrimine nullo
urn:cts:latinLit:phi0917.phi001:3.120	Amissae leges: sed, pars vilissima rerum,
urn:cts:latinLit:phi0917.phi001:3.121	Certamen movistis, opes) prohibensque rapina
urn:cts:latinLit:phi0917.phi001:3.122	Victorem, clara testatur voce Tribunus:
urn:cts:latinLit:phi0917.phi001:3.123	Non nisi per nostrum vobis percussa patebunt
urn:cts:latinLit:phi0917.phi001:3.124	Templa latus, nullasque feres nisi sanguine sacro
urn:cts:latinLit:phi0917.phi001:3.125	Sparsas, raptor, opes. Certe violata potestas
urn:cts:latinLit:phi0917.phi001:3.126	Invenit ista deos: Crassumque in bella secutae
urn:cts:latinLit:phi0917.phi001:3.127	Saeva tribunitiae voverunt proelia dirae.
urn:cts:latinLit:phi0917.phi001:3.128	Detege iam ferrum: neque enim tibi turba verenda est,
urn:cts:latinLit:phi0917.phi001:3.129	Spectatrix scelerum: deserta stamus in urbe.
urn:cts:latinLit:phi0917.phi001:3.130	Non feret e nostro sceleratus praemia miles:
urn:cts:latinLit:phi0917.phi001:3.131	Sunt quos prosternas populi, quae moenia dones.
urn:cts:latinLit:phi0917.phi001:3.132	Pacis ad exhaustae spolium non cogit egestas:
urn:cts:latinLit:phi0917.phi001:3.133	Bellum Caesar habes. His magnam victor in iram
urn:cts:latinLit:phi0917.phi001:3.134	Vocibus accensus: Vanam    spem mortis honestae
urn:cts:latinLit:phi0917.phi001:3.135	Concipis: haud, inquit, iugulo se polluet isto
urn:cts:latinLit:phi0917.phi001:3.136	Nostra, Metelle, manus.   Dignum te Caesaris ira
urn:cts:latinLit:phi0917.phi001:3.137	Nullus honos faciet.  Te vindice tuta relicta est
urn:cts:latinLit:phi0917.phi001:3.138	Libertas?  Non usque adeo permiscuit imis
urn:cts:latinLit:phi0917.phi001:3.139	Longus summa dies, ut non, si voce Metelli
urn:cts:latinLit:phi0917.phi001:3.140	Servantur leges, malint a Caesare tolli.
urn:cts:latinLit:phi0917.phi001:3.141	Dixerat, et, nondum foribus cedente tribuno,
urn:cts:latinLit:phi0917.phi001:3.142	Aerior ira subit: saevos circumspicit enses,
urn:cts:latinLit:phi0917.phi001:3.143	Oblitus simulare togam. Tum Cotta Metellum
urn:cts:latinLit:phi0917.phi001:3.144	Compulit audaci nimium desistere coepto.
urn:cts:latinLit:phi0917.phi001:3.145	Libertas, inquit, populi, quem regna coercent,
urn:cts:latinLit:phi0917.phi001:3.146	Libertate perit; cuius servaveris umbram,
urn:cts:latinLit:phi0917.phi001:3.147	Si, quidquid iubeare, velis.  Tot rebus iniquis
urn:cts:latinLit:phi0917.phi001:3.148	Paruimus victi: venia est haec sola pudoris,
urn:cts:latinLit:phi0917.phi001:3.149	Degenerisque metus, nil iam potuisse negari.
urn:cts:latinLit:phi0917.phi001:3.150	Ocius avertat diri mala semina belli.
urn:cts:latinLit:phi0917.phi001:3.151	Damna movent populos, si quos sua iura tuentur.
urn:cts:latinLit:phi0917.phi001:3.152	Non sibi, sed domino gravis est, quae servit, egestas.
urn:cts:latinLit:phi0917.phi001:3.153	Protinus abducto patuerunt templa Metello.
urn:cts:latinLit:phi0917.phi001:3.154	Tunc rupes Tarpeia sonat, magnoque reclusas
urn:cts:latinLit:phi0917.phi001:3.155	Testatur stridore fores; tunc conditus imo
urn:cts:latinLit:phi0917.phi001:3.156	Eruitur templo, multis intactus ab annis,
urn:cts:latinLit:phi0917.phi001:3.157	Romani census populi, quem Punica bella,
urn:cts:latinLit:phi0917.phi001:3.158	Quem dederat Perses, quem victi praeda Philippi:
urn:cts:latinLit:phi0917.phi001:3.159	Quod tibi, Roma, fuga Pyrrhus trepidante reliquit,
urn:cts:latinLit:phi0917.phi001:3.160	Quo te Fabricius regi non vendidit auro,
urn:cts:latinLit:phi0917.phi001:3.161	Quidquid parcorum mores servastis avorum,
urn:cts:latinLit:phi0917.phi001:3.162	Quod dites Asiae populi misere tributum,
urn:cts:latinLit:phi0917.phi001:3.163	Victorique dedit Minoia Creta Metello,
urn:cts:latinLit:phi0917.phi001:3.164	Quod Cato longinqua vexit super aequora Cypro.
urn:cts:latinLit:phi0917.phi001:3.165	Tunc orientis opes, captorumque ultima regum
urn:cts:latinLit:phi0917.phi001:3.166	Quae Pompeianis praelata est gaza triumphis
urn:cts:latinLit:phi0917.phi001:3.167	Egeritur: tristi spoliantur templa rapina;
urn:cts:latinLit:phi0917.phi001:3.168	Pauperiorque fuit tunc primum Caesare Roma.
urn:cts:latinLit:phi0917.phi001:3.169	Interea totum Magni fortuna per orbem
urn:cts:latinLit:phi0917.phi001:3.170	Secum casuras in proelia moverat urbes.
urn:cts:latinLit:phi0917.phi001:3.171	Proxima vicino vires dat Graecia bello.
urn:cts:latinLit:phi0917.phi001:3.172	Phocaicas Amphissa manus scopulosaque Cirrha,
urn:cts:latinLit:phi0917.phi001:3.173	Parnasusque iugo misit desertus utroque.
urn:cts:latinLit:phi0917.phi001:3.174	Boeoti coiere duces, quos impiger ambit
urn:cts:latinLit:phi0917.phi001:3.175	Fatidica Cephisos aqua, Cadmeaque Dirce,
urn:cts:latinLit:phi0917.phi001:3.176	Pisaeaeque manus, populisque per aequora mittens
urn:cts:latinLit:phi0917.phi001:3.177	Sicaniis Alpheus aquas. Tunc Maenala liquit
urn:cts:latinLit:phi0917.phi001:3.178	Arcas, et Herculeam miles Trachinins Oeten.
urn:cts:latinLit:phi0917.phi001:3.179	Thesproti, Dryopesque ruunt, quercusque silentes
urn:cts:latinLit:phi0917.phi001:3.180	Chaonio veteres liquerunt vertice Selloe.
urn:cts:latinLit:phi0917.phi001:3.181	Exhausit totas quamvis delectus Athenae,
urn:cts:latinLit:phi0917.phi001:3.182	Exiguae Phoebea tenent navalia puppes.
urn:cts:latinLit:phi0917.phi001:3.183	Tresque petunt veram credi Salamiua carinae.
urn:cts:latinLit:phi0917.phi001:3.184	Iam dilecta Iovi centenis venit in arma
urn:cts:latinLit:phi0917.phi001:3.185	Creta vetus populis, Cnososque agitare pharetras
urn:cts:latinLit:phi0917.phi001:3.186	Docta, nec Eois peior Gortyna sagittis.
urn:cts:latinLit:phi0917.phi001:3.187	Tunc qui Dardaniam tenet Oricon, et vagus altis
urn:cts:latinLit:phi0917.phi001:3.188	Dispersus silvis Athamas, et nomine prisco
urn:cts:latinLit:phi0917.phi001:3.189	Encheliae, versi testantes funera Cadmi,
urn:cts:latinLit:phi0917.phi001:3.190	Colchis et Adriacas spumans Apsyrtis in undas,
urn:cts:latinLit:phi0917.phi001:3.191	Et Penei qui rura colunt, quorumque labore
urn:cts:latinLit:phi0917.phi001:3.192	Thessalus Aemoniam vomer proscindit Iolcon.
urn:cts:latinLit:phi0917.phi001:3.193	Inde lacessitum primo mare, cum rudis Argo
urn:cts:latinLit:phi0917.phi001:3.194	Miscuit ignotas temerato litore gentes,
urn:cts:latinLit:phi0917.phi001:3.195	Primaque cum ventis pelagique furentibus undis
urn:cts:latinLit:phi0917.phi001:3.196	Composuit mortale genus, fatisque per illam
urn:cts:latinLit:phi0917.phi001:3.197	Accessit mors una ratem. Tunc linquitur Aemus
urn:cts:latinLit:phi0917.phi001:3.198	Thracius, et populum Pholoe mentita biformem.
urn:cts:latinLit:phi0917.phi001:3.199	Deseritur Strymon tepido committere Nilo
urn:cts:latinLit:phi0917.phi001:3.200	Bistonias consuetus aves, et barbara Cone
urn:cts:latinLit:phi0917.phi001:3.201	Sarmaticas ubi perdit aquas, sparsamque profundo
urn:cts:latinLit:phi0917.phi001:3.202	Multifidi Peucen unum caput adluit latri:
urn:cts:latinLit:phi0917.phi001:3.203	Mysiaque, et gelido tellus perfusa Cayco
urn:cts:latinLit:phi0917.phi001:3.204	Idalis, et nimium glebis exilis Arisbe.
urn:cts:latinLit:phi0917.phi001:3.205	Quique colunt Pitanen, et quae tua munera Pallas
urn:cts:latinLit:phi0917.phi001:3.206	Lugent damnatae Phoebo victore Celaenae:
urn:cts:latinLit:phi0917.phi001:3.207	Qua celer et ripis descendens Marsya rectis
urn:cts:latinLit:phi0917.phi001:3.208	Errantem Maeandron adit, mixtusque refertur:
urn:cts:latinLit:phi0917.phi001:3.209	Passaque ab auriferis tellus exire metallis
urn:cts:latinLit:phi0917.phi001:3.210	Pactolon: qua culta secat non vilior Hermus.
urn:cts:latinLit:phi0917.phi001:3.211	Iliacae quoque signa manus, perituraque castra
urn:cts:latinLit:phi0917.phi001:3.212	Ominibus petiere suis: nec fabula Troiae
urn:cts:latinLit:phi0917.phi001:3.213	Continuit, Phrygiique ferens se Caesar Iuli.
urn:cts:latinLit:phi0917.phi001:3.214	Accedunt Syriae populi; desertus Orontes,
urn:cts:latinLit:phi0917.phi001:3.215	Et felix, (sic fama) Ninos: ventosa Damascos,
urn:cts:latinLit:phi0917.phi001:3.216	Gazaque, et arbusto palmarum dives Idume.
urn:cts:latinLit:phi0917.phi001:3.217	Et Tyros instabilis, pretiosaque murice Sidon.
urn:cts:latinLit:phi0917.phi001:3.218	Has ad bella rates non flexo limite ponti,
urn:cts:latinLit:phi0917.phi001:3.219	Certior haud ullis duxit Cynosura carinis.
urn:cts:latinLit:phi0917.phi001:3.220	Phoenices primi, famae si creditur, ausi
urn:cts:latinLit:phi0917.phi001:3.221	Mansuram rudibus vocem signasse figuris.
urn:cts:latinLit:phi0917.phi001:3.222	Nondum flumineas Memphis contexere biblos
urn:cts:latinLit:phi0917.phi001:3.223	Noverat: et saxis tantum volucresque feraeque
urn:cts:latinLit:phi0917.phi001:3.224	Sculptaque servabant magicas animalia linguas.
urn:cts:latinLit:phi0917.phi001:3.225	Deseritur Taurique nemus, Perseaque Tarsos,
urn:cts:latinLit:phi0917.phi001:3.226	Coryciumque patens exesis rupibus antrum,
urn:cts:latinLit:phi0917.phi001:3.227	Mallos, et extremae resonant navalibus Aegae.
urn:cts:latinLit:phi0917.phi001:3.228	Itque Cilix iusta, iam non pirata, carina.
urn:cts:latinLit:phi0917.phi001:3.229	Movit et Eoos bellorum fama recessus,
urn:cts:latinLit:phi0917.phi001:3.230	Qua colitur Ganges, toto qui solus in orbe
urn:cts:latinLit:phi0917.phi001:3.231	Ostia nascenti contraria solvere Phoebo
urn:cts:latinLit:phi0917.phi001:3.232	Audet, et adversum fluctus impellit in Eurum:
urn:cts:latinLit:phi0917.phi001:3.233	Hic, ubi Pellaeus, post Tethyos aequora, ductor
urn:cts:latinLit:phi0917.phi001:3.234	Constitit, et magno vinci se fassus ab orbe est.
urn:cts:latinLit:phi0917.phi001:3.235	Quaque ferens rapidum diviso gurgite fontem
urn:cts:latinLit:phi0917.phi001:3.236	Vastis Indus aquis mixtum non sentit Hydaspen.
urn:cts:latinLit:phi0917.phi001:3.237	Quique bibunt tenera dulces ab arundine succos,
urn:cts:latinLit:phi0917.phi001:3.238	Et qui tingentes croceo medicamine crinem
urn:cts:latinLit:phi0917.phi001:3.239	Fluxa coloratis adstringunt carbasa gemmis.
urn:cts:latinLit:phi0917.phi001:3.240	Quique suas struxere pyras, vivique calentes
urn:cts:latinLit:phi0917.phi001:3.241	Conscendere rogos. Pro, quanta est gloria genti,
urn:cts:latinLit:phi0917.phi001:3.242	Iniecisse manum fatis, vitaque repletos,
urn:cts:latinLit:phi0917.phi001:3.243	Quod superest, donasse deis! Venere feroces
urn:cts:latinLit:phi0917.phi001:3.244	Cappadoces; duri populus nunc cultor Amani,
urn:cts:latinLit:phi0917.phi001:3.245	Armeniusque tenens volventem saxa Niphaten:
urn:cts:latinLit:phi0917.phi001:3.246	Aethera tangentes silvas liquere Coatrae.
urn:cts:latinLit:phi0917.phi001:3.247	Ignotum vobis, Arabes, venistis in orbem,
urn:cts:latinLit:phi0917.phi001:3.248	Umbras mirati nemorum non ire sinistras.
urn:cts:latinLit:phi0917.phi001:3.249	Tunc furor extremos movit Romanus Oretas,
urn:cts:latinLit:phi0917.phi001:3.250	Carmanosque duces, quorum deflexus in Austrum
urn:cts:latinLit:phi0917.phi001:3.251	Aether, non totam mergi tamen adspicit Arcton;
urn:cts:latinLit:phi0917.phi001:3.252	Lucet et exigua velox ibi nocte Bootes.
urn:cts:latinLit:phi0917.phi001:3.253	Aethiopumque solum, quod non premeretur ab ulla
urn:cts:latinLit:phi0917.phi001:3.254	Signiferi regione poli, nisi, poplite lapso,
urn:cts:latinLit:phi0917.phi001:3.255	Ultima curvati procederet ungula Tauri.
urn:cts:latinLit:phi0917.phi001:3.256	Quaque caput rapido tollit cum Tigride magnus
urn:cts:latinLit:phi0917.phi001:3.257	Euphrates, quos non diversis fontibus edit
urn:cts:latinLit:phi0917.phi001:3.258	Persis, et incertum, tellus si misceat amnes,
urn:cts:latinLit:phi0917.phi001:3.259	Quod potius sit nomen aquis. Sed sparsus in agros
urn:cts:latinLit:phi0917.phi001:3.260	Fertilis Euphrates Phariae vice fungitur undae:
urn:cts:latinLit:phi0917.phi001:3.261	At Tigrim subito tellus absorbet hiatu,
urn:cts:latinLit:phi0917.phi001:3.262	Occultosque tegit cursus, rursusque renatum
urn:cts:latinLit:phi0917.phi001:3.263	Fonte novo flumen pelagi non abnegat undis.
urn:cts:latinLit:phi0917.phi001:3.264	Inter Caesareas acies diversaque signa
urn:cts:latinLit:phi0917.phi001:3.265	Pugnaces dubium Parthi tenuere favorem,
urn:cts:latinLit:phi0917.phi001:3.266	Contenti fecisse duos. Tinxere sagittas
urn:cts:latinLit:phi0917.phi001:3.267	Errantes Scythiae populi, quos gurgite Bactros
urn:cts:latinLit:phi0917.phi001:3.268	Includit gelido, vastisque Hyrcania silvis.
urn:cts:latinLit:phi0917.phi001:3.269	Hinc Lacedaemonii, moto gens aspera freno,
urn:cts:latinLit:phi0917.phi001:3.270	Heniochi, saevisque affinis Sarmata Moschis.
urn:cts:latinLit:phi0917.phi001:3.271	Colchorum qua rura secat ditissima Phasis:
urn:cts:latinLit:phi0917.phi001:3.272	Qua Croeso fatalis Halys, qua vertice lapsus
urn:cts:latinLit:phi0917.phi001:3.273	Rhipaeo Tanais diversi nomina mundi
urn:cts:latinLit:phi0917.phi001:3.274	Imposuit ripis, Asiaeque et terminus idem
urn:cts:latinLit:phi0917.phi001:3.275	Europae, mediae dirimens confinia terrae,
urn:cts:latinLit:phi0917.phi001:3.276	Nunc huc, nunc illuc, qua flectitur, ampliat orbem.
urn:cts:latinLit:phi0917.phi001:3.277	Quaque fretum torrens Maeotidos egerit undas,
urn:cts:latinLit:phi0917.phi001:3.278	Pontus et Herculeis aufertur gloria metis,
urn:cts:latinLit:phi0917.phi001:3.279	Oceanumque negat solas admittere Gades.
urn:cts:latinLit:phi0917.phi001:3.280	Hinc Essedoniae gentes, auroque ligatas
urn:cts:latinLit:phi0917.phi001:3.281	Substringens, Arimaspe, comas: hinc fortis Arius,
urn:cts:latinLit:phi0917.phi001:3.282	Longaque Sarmatici solvens ieiunia belli
urn:cts:latinLit:phi0917.phi001:3.283	Massagetes quo fugit equo; volucresque Geloni.
urn:cts:latinLit:phi0917.phi001:3.284	Non, cum Memnoniis deducens agmina regnis
urn:cts:latinLit:phi0917.phi001:3.285	Cyrus, et effusis numerato milite telis
urn:cts:latinLit:phi0917.phi001:3.286	Descendit Perses, fraternique ultor amoris
urn:cts:latinLit:phi0917.phi001:3.287	Aequora cum tantis percussit classibus, unum
urn:cts:latinLit:phi0917.phi001:3.288	Tot reges habuere ducem. Colere nec umquam
urn:cts:latinLit:phi0917.phi001:3.289	Tam variae cultu gentes, tam dissona vulgi
urn:cts:latinLit:phi0917.phi001:3.290	Ora. Tot immensae comites missura ruinae
urn:cts:latinLit:phi0917.phi001:3.291	Excivit populos, et dignas funere Magni
urn:cts:latinLit:phi0917.phi001:3.292	Exsequias Fortuna dedit. Non corniger Hammon
urn:cts:latinLit:phi0917.phi001:3.293	Mittere Marmaridas cessavit in arma catervas:
urn:cts:latinLit:phi0917.phi001:3.294	Quidquid ab occiduis Libye patet arida Mauris,
urn:cts:latinLit:phi0917.phi001:3.295	Usque Paraetonias Eoa ad litora Syrtes.
urn:cts:latinLit:phi0917.phi001:3.296	Acciperet felix ne non semel omnia Caesar,
urn:cts:latinLit:phi0917.phi001:3.297	Vincendum pariter Pharsalia praestitit orbem.
urn:cts:latinLit:phi0917.phi001:3.298	Ille ubi deseruit trepidantis moenia Romae,
urn:cts:latinLit:phi0917.phi001:3.299	Agmine nubiferam rapto superevolat Alpem:
urn:cts:latinLit:phi0917.phi001:3.300	Cumque ali famae populi terrore paverent,
urn:cts:latinLit:phi0917.phi001:3.301	Phocais in dubiis ausa est servare iuventus
urn:cts:latinLit:phi0917.phi001:3.302	Non Graia levitate fidem, signataque iura,
urn:cts:latinLit:phi0917.phi001:3.303	Et caussas, non fata, sequi. Tamen ante furorem
urn:cts:latinLit:phi0917.phi001:3.304	Indomitum duramque viri deflectere mentem
urn:cts:latinLit:phi0917.phi001:3.305	Pacifico sermone parant, hostemque propincum
urn:cts:latinLit:phi0917.phi001:3.306	Orant Cecropiae praelata fronde Minervae:
urn:cts:latinLit:phi0917.phi001:3.307	Semper in externis populo communia vestro
urn:cts:latinLit:phi0917.phi001:3.308	Massiliam     bellis testatur fata tulisse,
urn:cts:latinLit:phi0917.phi001:3.309	Comprensa est Latiis quaecunque annalibus aetas.
urn:cts:latinLit:phi0917.phi001:3.310	Et nunc, ignoto si quos petis orbe triumphos,
urn:cts:latinLit:phi0917.phi001:3.311	Accipe devotas externa in proelia dextras.
urn:cts:latinLit:phi0917.phi001:3.312	At si funestas acies, si dira paratis
urn:cts:latinLit:phi0917.phi001:3.313	Proelia discordes, lacrimas civilibus armis
urn:cts:latinLit:phi0917.phi001:3.314	Secretumque damus.  Tractentur vulnera nulla
urn:cts:latinLit:phi0917.phi001:3.315	Sacra manu.   Si coelicolis furor arma dedisset,
urn:cts:latinLit:phi0917.phi001:3.316	Aut si terrigenae tentarent astra Gigantes,
urn:cts:latinLit:phi0917.phi001:3.317	Non tamen auderet pietas humana vel armis
urn:cts:latinLit:phi0917.phi001:3.318	Vel votis prodesse Iovi; sortisque deorum
urn:cts:latinLit:phi0917.phi001:3.319	Ignarum mortale genus, per fulmina tantum
urn:cts:latinLit:phi0917.phi001:3.320	Sciret adhuc coelo solum regnare Tonantem.
urn:cts:latinLit:phi0917.phi001:3.321	Adde quod innumerae concurrunt undique gentes,
urn:cts:latinLit:phi0917.phi001:3.322	Nec sic horret iners scelerum contagia mundus,
urn:cts:latinLit:phi0917.phi001:3.323	Ut gladiis egeant civilia bella coactis.
urn:cts:latinLit:phi0917.phi001:3.324	Sit mens ista quidem cunctis, ut vestra recusent
urn:cts:latinLit:phi0917.phi001:3.325	Fata, nec haec alius committat proelia miles.
urn:cts:latinLit:phi0917.phi001:3.326	Cui non conspecto languebit dextra parente ?
urn:cts:latinLit:phi0917.phi001:3.327	Telaque diversi prohibebunt spargere fratres.
urn:cts:latinLit:phi0917.phi001:3.328	Finis adest rerum, si non committitis illis
urn:cts:latinLit:phi0917.phi001:3.329	Arma, quibus fas est. Nobis haec summa precandi:
urn:cts:latinLit:phi0917.phi001:3.330	Terribiles aquilas infestaque signa relinquas
urn:cts:latinLit:phi0917.phi001:3.331	Urbe procul, nostrisque velis te credere muris,
urn:cts:latinLit:phi0917.phi001:3.332	Excludique sinas, admisso Caesare, bellum.
urn:cts:latinLit:phi0917.phi001:3.333	Sit locus exceptus sceleri, Magnoque tibique
urn:cts:latinLit:phi0917.phi001:3.334	Tutus, ut, invictae fatum  si consulat urbi,
urn:cts:latinLit:phi0917.phi001:3.335	Foedera si placeant, sit, quo veniatis inermes.
urn:cts:latinLit:phi0917.phi001:3.336	Vel, cum tanta vocent discrimina Martis Iberi,
urn:cts:latinLit:phi0917.phi001:3.337	Quid rapidum deflectis iter?  Non pondera rerum,
urn:cts:latinLit:phi0917.phi001:3.338	Non momenta sumus, numquam felicibus armis
urn:cts:latinLit:phi0917.phi001:3.339	Usa manus, patriae primis a sedibus exsul,
urn:cts:latinLit:phi0917.phi001:3.340	Et post translatas exustae Phocidos arces
urn:cts:latinLit:phi0917.phi001:3.341	Moenibus exiguis alieno in litore tuti,
urn:cts:latinLit:phi0917.phi001:3.342	Illustrat quos sola fides.  Si claudere muros
urn:cts:latinLit:phi0917.phi001:3.343	Obsidione paras, et vi perfringere portas:
urn:cts:latinLit:phi0917.phi001:3.344	Excepisse faces tectis et tela parati,
urn:cts:latinLit:phi0917.phi001:3.345	Undarum raptos aversis fontibus haustus
urn:cts:latinLit:phi0917.phi001:3.346	Quaerere, et effossam sitientes lambere terram:
urn:cts:latinLit:phi0917.phi001:3.347	Et, desit si larga Ceres, tunc horrida cerni,
urn:cts:latinLit:phi0917.phi001:3.348	Foedaque contingi maculato carpere morsu.
urn:cts:latinLit:phi0917.phi001:3.349	Nec pavet hic populus pro libertate subire,
urn:cts:latinLit:phi0917.phi001:3.350	Obsessum Poeno gessit quod Marte Saguntum.
urn:cts:latinLit:phi0917.phi001:3.351	Pectoribus rapti matrum, frustraque trahentes
urn:cts:latinLit:phi0917.phi001:3.352	Ubera sicca fame medios mittentur in ignes;
urn:cts:latinLit:phi0917.phi001:3.353	Uxor et a caro poscet sibi fata marito.
urn:cts:latinLit:phi0917.phi001:3.354	Vulnera miscebunt fratres, bellumque  coacti
urn:cts:latinLit:phi0917.phi001:3.355	Hoc potius civile gerent. Sic Graia iuventus
urn:cts:latinLit:phi0917.phi001:3.356	Finierat: quum, turbato iam prodita vultu,
urn:cts:latinLit:phi0917.phi001:3.357	Ira ducis tandem testata est voce dolorem.
urn:cts:latinLit:phi0917.phi001:3.358	Vana movet Graios nostri fiducia cursus.
urn:cts:latinLit:phi0917.phi001:3.359	Quamvis Hesperium mundi properemus ad axem,
urn:cts:latinLit:phi0917.phi001:3.360	Massiliam delere vacat.  Gaudete cohortes:
urn:cts:latinLit:phi0917.phi001:3.361	Obvia praebentur fatorum munere bella.
urn:cts:latinLit:phi0917.phi001:3.362	Ventus ut amittit vires, nisi robore densae
urn:cts:latinLit:phi0917.phi001:3.363	Occurrant silvae, spatio diffsus inani:
urn:cts:latinLit:phi0917.phi001:3.364	Utque perit magnus nullis obstantibus ignis,
urn:cts:latinLit:phi0917.phi001:3.365	Sic hostes mihi desse nocet: damnumque putamus
urn:cts:latinLit:phi0917.phi001:3.366	Armorum, nisi, qui vinci potuere, rebellent.
urn:cts:latinLit:phi0917.phi001:3.367	Sed si solus eam, dimissis degener armis,
urn:cts:latinLit:phi0917.phi001:3.368	Tunc mihi tecta patent. Iam non exscudere tantum,
urn:cts:latinLit:phi0917.phi001:3.369	Inclusisse volunt. At enim contagia belli
urn:cts:latinLit:phi0917.phi001:3.370	Dira fugant. Dabitis poenas pro pace petita:
urn:cts:latinLit:phi0917.phi001:3.371	Et nihil esse meo discetis tutius aevo,
urn:cts:latinLit:phi0917.phi001:3.372	Quam duce me bellum. Sic postquam fatus, ad urbem
urn:cts:latinLit:phi0917.phi001:3.373	Haud trepidam convertit iter: tunc moenia clausa
urn:cts:latinLit:phi0917.phi001:3.374	Conspicit: et densa iuvenum vallata corona.
urn:cts:latinLit:phi0917.phi001:3.375	Haud procul a muris tumulas surgentis in altum
urn:cts:latinLit:phi0917.phi001:3.376	Telluris parvum diffuso vertice campum
urn:cts:latinLit:phi0917.phi001:3.377	Explicat: haec patiens longo munimine cingi
urn:cts:latinLit:phi0917.phi001:3.378	Visa duci rapes, tutisque aptissima castris.
urn:cts:latinLit:phi0917.phi001:3.379	Proxima pars urbis celsam consurgit in arcem,
urn:cts:latinLit:phi0917.phi001:3.380	Par tumulo, mediisque sedent convallibus arva.
urn:cts:latinLit:phi0917.phi001:3.381	Tunc res immenso placuit statura labore,
urn:cts:latinLit:phi0917.phi001:3.382	Aggere diversos vasto committere colles.
urn:cts:latinLit:phi0917.phi001:3.383	Sed prius ut totam, qua terra cingitur, urbem
urn:cts:latinLit:phi0917.phi001:3.384	Clauderet, a summis perduxit ad aequora castris
urn:cts:latinLit:phi0917.phi001:3.385	Longum Caesar opus, fontesque et pabula campi
urn:cts:latinLit:phi0917.phi001:3.386	Amplexus fossa, densas tollentia pinnas
urn:cts:latinLit:phi0917.phi001:3.387	Cespitibus, crudaque exstruxit brachia terra.
urn:cts:latinLit:phi0917.phi001:3.388	Iam satis hoc Graiae memorandum contigit urbi,
urn:cts:latinLit:phi0917.phi001:3.389	Aeternumque decus, quod non impulsa, nec ipso
urn:cts:latinLit:phi0917.phi001:3.390	Strata metu, tenuit flagrantis in omnia belli
urn:cts:latinLit:phi0917.phi001:3.391	Praecipitem cursum: raptisque a Caesare cunctis,
urn:cts:latinLit:phi0917.phi001:3.392	Vincitur una mora. Quantum est, quod fata tenentur!
urn:cts:latinLit:phi0917.phi001:3.393	Quodque virum toti properans imponere mundo
urn:cts:latinLit:phi0917.phi001:3.394	Hos perdit Fortuna dies! Tunc omnia late
urn:cts:latinLit:phi0917.phi001:3.395	Procumbunt nemora, et spoliantur robore silvae,
urn:cts:latinLit:phi0917.phi001:3.396	Ut, cum terra levis mediam virgultaque molem
urn:cts:latinLit:phi0917.phi001:3.397	Suspendant, structa laterum compage ligatam
urn:cts:latinLit:phi0917.phi001:3.398	Arctet humum, pressus ne cedat turribus agger.
urn:cts:latinLit:phi0917.phi001:3.399	Lucus erat longo numquam violatus ab evo,
urn:cts:latinLit:phi0917.phi001:3.400	Obscurum cingens connexis aera ramis,
urn:cts:latinLit:phi0917.phi001:3.401	Et gelidas alte submotis solibus umbras.
urn:cts:latinLit:phi0917.phi001:3.402	Hunc non ruricolae Panes, nemorumque potentes
urn:cts:latinLit:phi0917.phi001:3.403	Silvani Nymphaeque tenent, sed barbara ritu
urn:cts:latinLit:phi0917.phi001:3.404	Sacra deum, structae diris altaribus arae;
urn:cts:latinLit:phi0917.phi001:3.405	Omnisque humanis lustrata cruoribus arbos.
urn:cts:latinLit:phi0917.phi001:3.406	Si qua fidem meruit superos mirata vetustas,
urn:cts:latinLit:phi0917.phi001:3.407	Illis et volucres metuunt insistere ramis,
urn:cts:latinLit:phi0917.phi001:3.408	Et lustris recubare ferae: nec ventus in illas
urn:cts:latinLit:phi0917.phi001:3.409	Incubuit silvas, excussaque nubibus atris
urn:cts:latinLit:phi0917.phi001:3.410	Fulgura: non ullis frondem praebentibus auris
urn:cts:latinLit:phi0917.phi001:3.411	Arboribus suus horror inest. Tum plurima nigris
urn:cts:latinLit:phi0917.phi001:3.412	Fontibus unda cadit, simulacraque moesta deorum
urn:cts:latinLit:phi0917.phi001:3.413	Arte carent, caesisque extant informia truncis.
urn:cts:latinLit:phi0917.phi001:3.414	Ipse situs putrique facit iam robore pallor
urn:cts:latinLit:phi0917.phi001:3.415	Attonitos: non vulgatis sacrata figuris
urn:cts:latinLit:phi0917.phi001:3.416	Numina sic metuunt: tantum terroribus addit,
urn:cts:latinLit:phi0917.phi001:3.417	Quos timeant non nosse deos. Iam fama ferebat
urn:cts:latinLit:phi0917.phi001:3.418	Saepe cavas motu terrae mugire cavernas,
urn:cts:latinLit:phi0917.phi001:3.419	Et procumbentes iterum consurgere taxos,
urn:cts:latinLit:phi0917.phi001:3.420	Et non ardentis fulgere incendia silvae,
urn:cts:latinLit:phi0917.phi001:3.421	Roboraque amplexos circumfluxisse dracones.
urn:cts:latinLit:phi0917.phi001:3.422	Non illum cultu populi propiore frequentant,
urn:cts:latinLit:phi0917.phi001:3.423	Sed cessere deis. Medio cum Phoebus in axe est,
urn:cts:latinLit:phi0917.phi001:3.424	Aut coelum nox atra tenet, pavet ipse sacerdos
urn:cts:latinLit:phi0917.phi001:3.425	Acessus, dominumque timet deprendere luci.
urn:cts:latinLit:phi0917.phi001:3.426	Hanc iubet immisso silvam procumbere ferro:
urn:cts:latinLit:phi0917.phi001:3.427	Nam vicina operi belloque intacta priore
urn:cts:latinLit:phi0917.phi001:3.428	Inter nudatos stabat densissima montes.
urn:cts:latinLit:phi0917.phi001:3.429	Sed fortes tremuere manus, motique verenda
urn:cts:latinLit:phi0917.phi001:3.430	Maiestate loci, si robora sacra ferirent,
urn:cts:latinLit:phi0917.phi001:3.431	In sua credebant redituras membra secures.
urn:cts:latinLit:phi0917.phi001:3.432	Implicitas magno Caesar torpore cohortes
urn:cts:latinLit:phi0917.phi001:3.433	Ut vidit, primus raptam librare bipennem
urn:cts:latinLit:phi0917.phi001:3.434	Ausus, et aeriam ferro proscindere quercum,
urn:cts:latinLit:phi0917.phi001:3.435	Effatur, merso violata in robora ferro:
urn:cts:latinLit:phi0917.phi001:3.436	Iam ne quis vestrum dubitet subvertere silvam,
urn:cts:latinLit:phi0917.phi001:3.437	Credite me fecisse nefas. Tunc paruit omnis
urn:cts:latinLit:phi0917.phi001:3.438	Imperiis non sublato secura pavore
urn:cts:latinLit:phi0917.phi001:3.439	Turba, sed expensa superorum et Caesaris ira.
urn:cts:latinLit:phi0917.phi001:3.440	Procumbunt orni, nodosa impellitur ilex,
urn:cts:latinLit:phi0917.phi001:3.441	Silvaque Dodones, et fluctibus aptior alnus,
urn:cts:latinLit:phi0917.phi001:3.442	Et non plebeios luctus testata cupressus,
urn:cts:latinLit:phi0917.phi001:3.443	Tum primum posuere comas, et fronde carentes
urn:cts:latinLit:phi0917.phi001:3.444	Admisere diem: propulsaque robore denso
urn:cts:latinLit:phi0917.phi001:3.445	Sustinuit se silva cadens. Gemuere videntes
urn:cts:latinLit:phi0917.phi001:3.446	Gallorum populi: muris sed clausa iuventus
urn:cts:latinLit:phi0917.phi001:3.447	Exsultat. Quis enim laesos impune putaret
urn:cts:latinLit:phi0917.phi001:3.448	Esse deos?  Servat multos fortuna nocentes:
urn:cts:latinLit:phi0917.phi001:3.449	Et tantum miseris irasci numina possunt.
urn:cts:latinLit:phi0917.phi001:3.450	Utque satis caesi nemoris, quaesita per agros
urn:cts:latinLit:phi0917.phi001:3.451	Plaustra ferunt: curvoque soli cessantis aratro
urn:cts:latinLit:phi0917.phi001:3.452	Agricolae raptis annum flevere iuvencis.
urn:cts:latinLit:phi0917.phi001:3.453	Dux tamen, impatiens haesuri ad moenia Martis,
urn:cts:latinLit:phi0917.phi001:3.454	Versus ad Hispanas acies extremaque mundi,
urn:cts:latinLit:phi0917.phi001:3.455	Iussit bella geri. Stellatis axibus agger
urn:cts:latinLit:phi0917.phi001:3.456	Erigitur, geminasque aequantes moenia turres
urn:cts:latinLit:phi0917.phi001:3.457	Accipit: hae nullo fixerunt robore terram,
urn:cts:latinLit:phi0917.phi001:3.458	Sed per iter longum caussa repsere latenti.
urn:cts:latinLit:phi0917.phi001:3.459	Cum tantum nutaret onus, telluris inanes
urn:cts:latinLit:phi0917.phi001:3.460	Concussisse sinus quaerentem erumpere ventum
urn:cts:latinLit:phi0917.phi001:3.461	Credidit, et muros mirata est stare iuventus.
urn:cts:latinLit:phi0917.phi001:3.462	Illinc tela cadunt excelsas urbis in arces.
urn:cts:latinLit:phi0917.phi001:3.463	Sed maior Graio Romana in corpora ferro
urn:cts:latinLit:phi0917.phi001:3.464	Vis inerat. Neque enim solis excussa lacertis
urn:cts:latinLit:phi0917.phi001:3.465	Lancea, sed tenso ballistae turbine rapta,
urn:cts:latinLit:phi0917.phi001:3.466	Haud unum contenta latus transire, quiescit:
urn:cts:latinLit:phi0917.phi001:3.467	Sed pandens perque arma viam, perque ossa, relicta
urn:cts:latinLit:phi0917.phi001:3.468	Morte, fugit: superest telo post vulnera cursus.
urn:cts:latinLit:phi0917.phi001:3.469	At saxum quoties ingenti verberis actu
urn:cts:latinLit:phi0917.phi001:3.470	Excutitur, qualis rupes, quam vertice montis
urn:cts:latinLit:phi0917.phi001:3.471	Abscidit impulsu ventorum adiuta vetustas,
urn:cts:latinLit:phi0917.phi001:3.472	Frangit cuncta ruens: nec tantum corpora pressa
urn:cts:latinLit:phi0917.phi001:3.473	Exanimat: totos cum sanguine dissipat artus.
urn:cts:latinLit:phi0917.phi001:3.474	Ut tamen hostiles densa testudine muros
urn:cts:latinLit:phi0917.phi001:3.475	Tecta subit virtus, armisque innexa priores
urn:cts:latinLit:phi0917.phi001:3.476	Arma ferunt, galeamque extentus protegit umbo,
urn:cts:latinLit:phi0917.phi001:3.477	Quae prius ex longo nocuerunt missa recessu,
urn:cts:latinLit:phi0917.phi001:3.478	Iam post terga cadunt: nec Graiis flectere iactum,
urn:cts:latinLit:phi0917.phi001:3.479	Aut facilis labor est longinqua ad tela parati
urn:cts:latinLit:phi0917.phi001:3.480	Tormenti mutare modum: sed pondere solo
urn:cts:latinLit:phi0917.phi001:3.481	Contenti, nudis evolvunt saxa lacertis.
urn:cts:latinLit:phi0917.phi001:3.482	Dum fuit armorum series, ut grandine tecta
urn:cts:latinLit:phi0917.phi001:3.483	Innocua percussa sonant, sic omnia tela
urn:cts:latinLit:phi0917.phi001:3.484	Respuit: at postquam virtus incensa virorum
urn:cts:latinLit:phi0917.phi001:3.485	Perpetuam rupit defesso milite cratem,
urn:cts:latinLit:phi0917.phi001:3.486	Singula continuis cesserunt ictibus arma.
urn:cts:latinLit:phi0917.phi001:3.487	Tunc adoperta levi procedit vinea terra,
urn:cts:latinLit:phi0917.phi001:3.488	Sub cuius pluteis et tecta fronte latentes
urn:cts:latinLit:phi0917.phi001:3.489	Moliri nunc ima parant, et vertere ferro
urn:cts:latinLit:phi0917.phi001:3.490	Moenia: nunc aries suspenso fortior ictu
urn:cts:latinLit:phi0917.phi001:3.491	Incussus densi compagem solvere muri
urn:cts:latinLit:phi0917.phi001:3.492	Tentat, et impositis unum subducere saxis.
urn:cts:latinLit:phi0917.phi001:3.493	Sed super et flammis, et magnae fragmine molis,
urn:cts:latinLit:phi0917.phi001:3.494	Et sudibus crebris, et adusti roboris ictu
urn:cts:latinLit:phi0917.phi001:3.495	Percussae cedunt crates, frustraque labore
urn:cts:latinLit:phi0917.phi001:3.496	Exhausto fessus repetit tentoria miles.
urn:cts:latinLit:phi0917.phi001:3.497	Summa fuit Grais, starent ut moenia, voti.
urn:cts:latinLit:phi0917.phi001:3.498	Ultro acies inferre parant: armisque coruscas
urn:cts:latinLit:phi0917.phi001:3.499	Nocturni texere faces: audaxque iuventus
urn:cts:latinLit:phi0917.phi001:3.500	Erupit: non hasta viris, non letifer arcus,
urn:cts:latinLit:phi0917.phi001:3.501	Telum flamma fuit, rapiensque incendia ventus
urn:cts:latinLit:phi0917.phi001:3.502	Per Romana tulit celeri munimina cursu.
urn:cts:latinLit:phi0917.phi001:3.503	Nec, quamvis viridi lactetur robore, lentas
urn:cts:latinLit:phi0917.phi001:3.504	Ignis agit vires: teda sed raptus ab omni
urn:cts:latinLit:phi0917.phi001:3.505	Consequitur nigri spatiosa volumina fumi:
urn:cts:latinLit:phi0917.phi001:3.506	Nec solum silvas, sed saxa iugentia solvit,
urn:cts:latinLit:phi0917.phi001:3.507	Et crudae putri fluxerunt pulvere cautes.
urn:cts:latinLit:phi0917.phi001:3.508	Procubuit, maiorque iacens adparuit agger.
urn:cts:latinLit:phi0917.phi001:3.509	Spes victis telluris abit, placuitque profundo
urn:cts:latinLit:phi0917.phi001:3.510	Fortunam tentare mari   Non robore picto
urn:cts:latinLit:phi0917.phi001:3.511	Ornatas decuit fulgens tutela carinas,
urn:cts:latinLit:phi0917.phi001:3.512	Sed rudis, et qualis procumbit montibus arbor,
urn:cts:latinLit:phi0917.phi001:3.513	Conseritur stabilis navalibus area bellis.
urn:cts:latinLit:phi0917.phi001:3.514	Et iam turrigeram Bruti comitata carinam
urn:cts:latinLit:phi0917.phi001:3.515	Venerat in fluctus Rhodani cum gurgite classis,
urn:cts:latinLit:phi0917.phi001:3.516	Stoechados arva tenens. Nec non et Graia iuventua,
urn:cts:latinLit:phi0917.phi001:3.517	Omne suum fatis voluit committere robur,
urn:cts:latinLit:phi0917.phi001:3.518	Grandaevosque senes mixtis armavit ephebis.
urn:cts:latinLit:phi0917.phi001:3.519	Accepit non sola viros, quae stabat in undis
urn:cts:latinLit:phi0917.phi001:3.520	Classis; et emeritas repetunt navalibus alnos.
urn:cts:latinLit:phi0917.phi001:3.521	Ut matutinos spargens super aequora Phoebus
urn:cts:latinLit:phi0917.phi001:3.522	Fregit aquis radios, et liber nubibus aether,
urn:cts:latinLit:phi0917.phi001:3.523	Et posito Borea, pacemque tenentibus Austris,
urn:cts:latinLit:phi0917.phi001:3.524	Servatum bello iacuit mare, movit ab omni
urn:cts:latinLit:phi0917.phi001:3.525	Quisque suam statione ratem, paribusque lacertis
urn:cts:latinLit:phi0917.phi001:3.526	Caesaris hinc puppes, hinc Graio remige classis
urn:cts:latinLit:phi0917.phi001:3.527	Tollitur: impulsae tonsis tremuere carinae,
urn:cts:latinLit:phi0917.phi001:3.528	Crebraque sublimes convellunt verbera puppes.
urn:cts:latinLit:phi0917.phi001:3.529	Cornua Romanae classis validaeque triremes,
urn:cts:latinLit:phi0917.phi001:3.530	Quasque quater surgens exstructi remigis ordo
urn:cts:latinLit:phi0917.phi001:3.531	Commovet, et plures quae mergunt aequore pinus,
urn:cts:latinLit:phi0917.phi001:3.532	Multiplices cinxere rates. Hoc robur aperto
urn:cts:latinLit:phi0917.phi001:3.533	Oppositum pelago. Lunata fronte recedunt
urn:cts:latinLit:phi0917.phi001:3.534	Ordine contentae gemino crevisse Liburnae.
urn:cts:latinLit:phi0917.phi001:3.535	Celsior at cunctis Bruti praetoria puppis
urn:cts:latinLit:phi0917.phi001:3.536	Verberibus senis agitur, molemque profundo.
urn:cts:latinLit:phi0917.phi001:3.537	Invehit, et summis longe petit aequora remis.
urn:cts:latinLit:phi0917.phi001:3.538	Ut tantum medii fuerat maris, utraque classis
urn:cts:latinLit:phi0917.phi001:3.539	Quod semel excussis posset transcurrere tonsis,
urn:cts:latinLit:phi0917.phi001:3.540	Innumerae vasto miscentur in aethere voces:
urn:cts:latinLit:phi0917.phi001:3.541	Remorumque sonus premitur clamore: nec ullae
urn:cts:latinLit:phi0917.phi001:3.542	Audiri potuere tubae. Tunc caerula verrunt,
urn:cts:latinLit:phi0917.phi001:3.543	Atque in transtra cadunt, et remis pectora pulsant.
urn:cts:latinLit:phi0917.phi001:3.544	Ut primum rostris crepuerunt obvia rostra,
urn:cts:latinLit:phi0917.phi001:3.545	In puppim rediere rates, emissaque tela
urn:cts:latinLit:phi0917.phi001:3.546	Aera texerunt vacuumque cadentia pontum.
urn:cts:latinLit:phi0917.phi001:3.547	Et iam diductis extendunt cornua proris,
urn:cts:latinLit:phi0917.phi001:3.548	Diversaeque rates laxata classe receptae.
urn:cts:latinLit:phi0917.phi001:3.549	Ut, quoties aestus Zephyris Eurisque repugnat,
urn:cts:latinLit:phi0917.phi001:3.550	Huc abeunt fluctus, illuc mare: sic, ubi puppes
urn:cts:latinLit:phi0917.phi001:3.551	Sulcato varios duxerunt gurgite tractus,
urn:cts:latinLit:phi0917.phi001:3.552	Quod tulit illa ratis remis, haec repulit aequor.
urn:cts:latinLit:phi0917.phi001:3.553	Sed Graiis habiles pugnamque lacessere pinus
urn:cts:latinLit:phi0917.phi001:3.554	Et tentare fugam, nec longo frangere gyro
urn:cts:latinLit:phi0917.phi001:3.555	Cursum, nec tarde flectenti cedere clavo.
urn:cts:latinLit:phi0917.phi001:3.556	At Romana ratis stabilem praebere carinam
urn:cts:latinLit:phi0917.phi001:3.557	Certior, et terrae similem bellantibus usum.
urn:cts:latinLit:phi0917.phi001:3.558	Tunc in signifera residenti puppe magistro
urn:cts:latinLit:phi0917.phi001:3.559	Brutus ait: Paterisne acies errare profundo,
urn:cts:latinLit:phi0917.phi001:3.560	Artibus et certas pelagi? Iam  consere bellum:
urn:cts:latinLit:phi0917.phi001:3.561	Phocaicis medias rostris oppone carinas.
urn:cts:latinLit:phi0917.phi001:3.562	Paruit, obliquas et praebuit hostibus alnos.
urn:cts:latinLit:phi0917.phi001:3.563	Tunc, quaecumque ratis tentavit robora Bruti,
urn:cts:latinLit:phi0917.phi001:3.564	Ictu victa suo percussae capta cohaesit.
urn:cts:latinLit:phi0917.phi001:3.565	Ast alias manicaeque ligant, teretesque catenae,
urn:cts:latinLit:phi0917.phi001:3.566	Seque tenent remis: tecto stetit aequore bellum.
urn:cts:latinLit:phi0917.phi001:3.567	Iam non excussis torquentur tela lacertis,
urn:cts:latinLit:phi0917.phi001:3.568	Nec longinqua cadunt iaculato vulnera ferro:
urn:cts:latinLit:phi0917.phi001:3.569	Miscenturque manus. Navali plurima bello
urn:cts:latinLit:phi0917.phi001:3.570	Ensis agit. Stat quisque suae de robore puppis
urn:cts:latinLit:phi0917.phi001:3.571	Pronus in adversos ictus: nullique perempti
urn:cts:latinLit:phi0917.phi001:3.572	In ratibus cecidere suis. Cruor altus in undis
urn:cts:latinLit:phi0917.phi001:3.573	Spumat, et obducti concreto sanguine fluctus.
urn:cts:latinLit:phi0917.phi001:3.574	Et quas immissi traxerunt vincula ferri,
urn:cts:latinLit:phi0917.phi001:3.575	Has prohibent iungi conserta cadavera puppes.
urn:cts:latinLit:phi0917.phi001:3.576	Semianimes alii vastum subiere profundum,
urn:cts:latinLit:phi0917.phi001:3.577	Hauseruntque suo permixtum    sanguine pontum.
urn:cts:latinLit:phi0917.phi001:3.578	Hi, luctantem  animam lenta cum morte trahentes,
urn:cts:latinLit:phi0917.phi001:3.579	Fractarum subita ratium periere ruina.
urn:cts:latinLit:phi0917.phi001:3.580	Irrita tela suas peragunt in gurgite caedes:
urn:cts:latinLit:phi0917.phi001:3.581	Et quodcumque cadit frustrato pondere ferrum,
urn:cts:latinLit:phi0917.phi001:3.582	Exceptum mediis invenit vulnus in undis.
urn:cts:latinLit:phi0917.phi001:3.583	Phocaicis Romana ratis vallata carinis,
urn:cts:latinLit:phi0917.phi001:3.584	Robore diducto dextrum laevumque tuetur
urn:cts:latinLit:phi0917.phi001:3.585	Aequo Marte latus: cuius dum pugnat ab alta
urn:cts:latinLit:phi0917.phi001:3.586	Puppe Tagus, Graiumque audax aplustre retentat,
urn:cts:latinLit:phi0917.phi001:3.587	Terga simul pariter missis et pectora telis
urn:cts:latinLit:phi0917.phi001:3.588	Transigitur: medio concurrit pectore ferrum,
urn:cts:latinLit:phi0917.phi001:3.589	Et stetit incertus, flueret quo vulnere, sanguis,
urn:cts:latinLit:phi0917.phi001:3.590	Donec utrasque simul largus cruor expulit hastas,
urn:cts:latinLit:phi0917.phi001:3.591	Divisitque animam, sparsitque in vulnera letum.
urn:cts:latinLit:phi0917.phi001:3.592	Dirigit huc puppim miseri quoque dextra Telonis,
urn:cts:latinLit:phi0917.phi001:3.593	Qua nullam melius, pelago turbante, carinae
urn:cts:latinLit:phi0917.phi001:3.594	Audivere manum: nec lux est notior ulli
urn:cts:latinLit:phi0917.phi001:3.595	Crastina, seu Phoebum videat, seu cornua lunae,
urn:cts:latinLit:phi0917.phi001:3.596	Semper venturis componere carbasa ventis.
urn:cts:latinLit:phi0917.phi001:3.597	Hic Latiae rostro compagem ruperat alni:
urn:cts:latinLit:phi0917.phi001:3.598	Pila sed in medium venere trementia pectus,
urn:cts:latinLit:phi0917.phi001:3.599	Avertitque ratem morientis dextra magistri.
urn:cts:latinLit:phi0917.phi001:3.600	Dum cupit in seciam Gyareus erepere puppim,
urn:cts:latinLit:phi0917.phi001:3.601	Excipit immissum suspensa per ilia ferrum,
urn:cts:latinLit:phi0917.phi001:3.602	Adfixusque rati, telo retinente, pependit.
urn:cts:latinLit:phi0917.phi001:3.603	Stant gemini fratres, fecundae gloria matris,
urn:cts:latinLit:phi0917.phi001:3.604	Quos eadem variis genuerunt viscera fatis.
urn:cts:latinLit:phi0917.phi001:3.605	Discrevit mors saeva viros: unumque relictum
urn:cts:latinLit:phi0917.phi001:3.606	Agnorunt miseri, sublato errore, parentes,
urn:cts:latinLit:phi0917.phi001:3.607	Aeternis caussam lacrimis. Tenet ille dolorem
urn:cts:latinLit:phi0917.phi001:3.608	Semper, et amissum fratrem lugentibus obfert.
urn:cts:latinLit:phi0917.phi001:3.609	Quorum alter, mixtis obliquo pectine remis,
urn:cts:latinLit:phi0917.phi001:3.610	Ausus Romanae Graia de puppe carinae
urn:cts:latinLit:phi0917.phi001:3.611	Iniectare manum: sed eam gravis insuper ictus
urn:cts:latinLit:phi0917.phi001:3.612	Amputat: ilia tamen nisu, quo prenderat, haesit,
urn:cts:latinLit:phi0917.phi001:3.613	Deriguitque tenens strictis immortua nervis.
urn:cts:latinLit:phi0917.phi001:3.614	Crevit in adversis virtus: plus nobilis irae
urn:cts:latinLit:phi0917.phi001:3.615	Truncus habet, fortique instaurat proelia laeva,
urn:cts:latinLit:phi0917.phi001:3.616	Rapturusque suam procumbit in aequora dextram.
urn:cts:latinLit:phi0917.phi001:3.617	Haec quoque cum toto manus est abscisa lacerto.
urn:cts:latinLit:phi0917.phi001:3.618	Iam clypeo telisque carens, non conditur ima
urn:cts:latinLit:phi0917.phi001:3.619	Puppe, sed expositus, fraternaque pectore nudo
urn:cts:latinLit:phi0917.phi001:3.620	Arma tegens, crebra confixus cuspide perstat:
urn:cts:latinLit:phi0917.phi001:3.621	Telaque multorum leto casura suorum
urn:cts:latinLit:phi0917.phi001:3.622	Emerita iam morte tenet. Tum vulnere multo
urn:cts:latinLit:phi0917.phi001:3.623	Effugientem animam lassos collegit in artus,
urn:cts:latinLit:phi0917.phi001:3.624	Membraque contendit toto, quicumque manebat,
urn:cts:latinLit:phi0917.phi001:3.625	Sanguine, et hostilem, defectis robore membris,
urn:cts:latinLit:phi0917.phi001:3.626	Insiluit, solo nociturus pondere, puppim.
urn:cts:latinLit:phi0917.phi001:3.627	Strage virum cumulata ratis, multoque cruore
urn:cts:latinLit:phi0917.phi001:3.628	Plena, per oblicum crebros latus accipit ictus.
urn:cts:latinLit:phi0917.phi001:3.629	At postquam ruptis pelagus compagibus hausit,
urn:cts:latinLit:phi0917.phi001:3.630	Ad summos repleta foros, descendit in undas,
urn:cts:latinLit:phi0917.phi001:3.631	Vicinum involvens contorto vertice pontum.
urn:cts:latinLit:phi0917.phi001:3.632	Aequora discedunt mersa diducta carina,
urn:cts:latinLit:phi0917.phi001:3.633	Inque locum puppis cecidit mare. -  Multaque ponto
urn:cts:latinLit:phi0917.phi001:3.634	Praebuit illa dies varii miracula fati.
urn:cts:latinLit:phi0917.phi001:3.635	Ferrea dum  puppi rapidos manus inserit uncos,
urn:cts:latinLit:phi0917.phi001:3.636	Adfixit Lycidam. Mersus foret ille profundo;
urn:cts:latinLit:phi0917.phi001:3.637	Sed prohibent socii, suspensaque crura retentant.
urn:cts:latinLit:phi0917.phi001:3.638	Scinditur avulsus: nec, sicut vulnere, sanguis
urn:cts:latinLit:phi0917.phi001:3.639	Emicuit lentus: ruptis cadit undique venis:
urn:cts:latinLit:phi0917.phi001:3.640	Discursusque animae diversa in membra meantis
urn:cts:latinLit:phi0917.phi001:3.641	Interceptus aquis. Nullius vita perempti
urn:cts:latinLit:phi0917.phi001:3.642	Est tanta dimissa via: pars ultima trunci
urn:cts:latinLit:phi0917.phi001:3.643	Tradidit in letum vacuos vitalibus artis;
urn:cts:latinLit:phi0917.phi001:3.644	At tumidus qua pulmo iacet, qua viscera fervent,
urn:cts:latinLit:phi0917.phi001:3.645	Haeserunt ibi fata diu: luctataque multum
urn:cts:latinLit:phi0917.phi001:3.646	Hac cum parte viri vix omnia membra tulerunt.
urn:cts:latinLit:phi0917.phi001:3.647	Dum nimium pugnax unius turba carinae
urn:cts:latinLit:phi0917.phi001:3.648	Incumbit prono lateri, vacuamque relinquit,
urn:cts:latinLit:phi0917.phi001:3.649	Qua caret hoste, ratem: congesto pondere puppis
urn:cts:latinLit:phi0917.phi001:3.650	Versa, cava texit pelagus nautasque carina;
urn:cts:latinLit:phi0917.phi001:3.651	Brachia nec licuit vasto iactare profundo,
urn:cts:latinLit:phi0917.phi001:3.652	Sed clauso periere mari. -  tunc unica diri
urn:cts:latinLit:phi0917.phi001:3.653	Conspecta est leti facies, cum forte natantem
urn:cts:latinLit:phi0917.phi001:3.654	Diversae rostris iuvenem fixere carinae.
urn:cts:latinLit:phi0917.phi001:3.655	Discessit medium tam vastos pectus ad ictus:
urn:cts:latinLit:phi0917.phi001:3.656	Nec prohibere valent obtritis ossibus artus,
urn:cts:latinLit:phi0917.phi001:3.657	Quo minus aera sonent. Eliso ventre, per ora
urn:cts:latinLit:phi0917.phi001:3.658	Eiectat saniem permixtus viscere sanguis.
urn:cts:latinLit:phi0917.phi001:3.659	Postquam inhibent remis puppes, ac rostra recedunt,
urn:cts:latinLit:phi0917.phi001:3.660	Deiectum in pelagus perfosso pectore corpus
urn:cts:latinLit:phi0917.phi001:3.661	Vulneribus transmisit aquas. -  Pars maxima turbae
urn:cts:latinLit:phi0917.phi001:3.662	Naufraga, iactatis morti obluctata lacertis,
urn:cts:latinLit:phi0917.phi001:3.663	Puppis ad auxilium sociae concurrit: at illi
urn:cts:latinLit:phi0917.phi001:3.664	Robora cum vetitis prensarent altius ulnis,
urn:cts:latinLit:phi0917.phi001:3.665	Nutaretque ratis populo peritura recepto,
urn:cts:latinLit:phi0917.phi001:3.666	Impia turba super medios ferit ense lacertos:
urn:cts:latinLit:phi0917.phi001:3.667	Brachia linquentes Graia pendentia puppi,
urn:cts:latinLit:phi0917.phi001:3.668	A manibus cecidere suis: non amplius undae
urn:cts:latinLit:phi0917.phi001:3.669	Sustinuere graves in summo gurgite truncos.
urn:cts:latinLit:phi0917.phi001:3.670	Iamque omni fusis nudato milite telis,
urn:cts:latinLit:phi0917.phi001:3.671	Invenit arma furor: remum contorsit in hostem
urn:cts:latinLit:phi0917.phi001:3.672	Alter: at hi tortum validis aplustre lacertis
urn:cts:latinLit:phi0917.phi001:3.673	Avulsasque rotant, excusso remige, sedes.
urn:cts:latinLit:phi0917.phi001:3.674	In pugnam fregere rates. Sidentia pessum
urn:cts:latinLit:phi0917.phi001:3.675	Corpora caesa tenent, spoliantque cadavera ferro.
urn:cts:latinLit:phi0917.phi001:3.676	Multi, inopes teli, iaculum letale revulsum
urn:cts:latinLit:phi0917.phi001:3.677	Visceribus traxere suis, et vulnera laeva
urn:cts:latinLit:phi0917.phi001:3.678	Oppressere manu, validos dum praebeat ictus
urn:cts:latinLit:phi0917.phi001:3.679	Sanguis et hostilem cum torserit exeat hastam.
urn:cts:latinLit:phi0917.phi001:3.680	Nulla tamen plures hoc edidit aequore clades,
urn:cts:latinLit:phi0917.phi001:3.681	Quam pelago diversa lues. Nam pinguibus ignis
urn:cts:latinLit:phi0917.phi001:3.682	Adfixus tedis, et tecto sulfure vivax
urn:cts:latinLit:phi0917.phi001:3.683	Spargitur: at faciles praebere alimenta carinae
urn:cts:latinLit:phi0917.phi001:3.684	Nunc pice, nunc liquida rapuere incendia cera.
urn:cts:latinLit:phi0917.phi001:3.685	Nec flammas superant undae: sparsisque per aequor
urn:cts:latinLit:phi0917.phi001:3.686	Iam ratibus, fragmenta ferus sibi vindicat ignis.
urn:cts:latinLit:phi0917.phi001:3.687	Hic recipit fluctus, extinguat ut aequore flammas:
urn:cts:latinLit:phi0917.phi001:3.688	Hi, ne mergantur, tabulis ardentibus haerent.
urn:cts:latinLit:phi0917.phi001:3.689	Mille modos inter leti, mors una timori est,
urn:cts:latinLit:phi0917.phi001:3.690	Qua coepere mori. Nec cessat naufraga virtus.
urn:cts:latinLit:phi0917.phi001:3.691	Tela legunt deiecta mari, ratibusque ministrant:
urn:cts:latinLit:phi0917.phi001:3.692	Incertasque manus ictu languente per undas
urn:cts:latinLit:phi0917.phi001:3.693	Exercent. Nunc, rara datur si copia ferri,
urn:cts:latinLit:phi0917.phi001:3.694	Utuntur pelago. Saevus complectitur hostem
urn:cts:latinLit:phi0917.phi001:3.695	Hostis, et implicitis gaudent subsidere membris,
urn:cts:latinLit:phi0917.phi001:3.696	Mergentesque mori. -  Pugna fuit unus in illa
urn:cts:latinLit:phi0917.phi001:3.697	Eximius Phoceus animiam servare sub undis,
urn:cts:latinLit:phi0917.phi001:3.698	Scrutarique fretum si quid mersisset arenis,
urn:cts:latinLit:phi0917.phi001:3.699	Et nimis adfixos unci convellere morsus,
urn:cts:latinLit:phi0917.phi001:3.700	Adductum quoties non senserat ancora funem.
urn:cts:latinLit:phi0917.phi001:3.701	Hic ubi compressum penitus deduxerat hostem,
urn:cts:latinLit:phi0917.phi001:3.702	Victor et incolumis summas remeabat ad undas;
urn:cts:latinLit:phi0917.phi001:3.703	Sed, se per vacuos credit dum surgere fluctus,
urn:cts:latinLit:phi0917.phi001:3.704	Puppibus occurrit, tandemque sub aequore mansit.
urn:cts:latinLit:phi0917.phi001:3.705	Hi super hostiles iecerunt brachia remos,
urn:cts:latinLit:phi0917.phi001:3.706	Et ratium tenuere fugam. Non perdere letum
urn:cts:latinLit:phi0917.phi001:3.707	Maxima cura fuit; multus sua vulnera puppi
urn:cts:latinLit:phi0917.phi001:3.708	Adfixit moriens, et rostris abstulit ictus.
urn:cts:latinLit:phi0917.phi001:3.709	Stantem sublimi Tyrrhenum  culmine prorae
urn:cts:latinLit:phi0917.phi001:3.710	Lygdamus excussa, Balearis tortor habenae,
urn:cts:latinLit:phi0917.phi001:3.711	Glande petens, solido fregit cava tempora plumbo.
urn:cts:latinLit:phi0917.phi001:3.712	Sedibus expulsi, postquam cruor omnia rupit
urn:cts:latinLit:phi0917.phi001:3.713	Vincula, procumbunt oculi: stat lumine rapto
urn:cts:latinLit:phi0917.phi001:3.714	Adtonitus, mortisque illas putat esse tenebras.
urn:cts:latinLit:phi0917.phi001:3.715	At postquam membris sensit constare vigorem,
urn:cts:latinLit:phi0917.phi001:3.716	Vos, ait, o socii, sicut tormenta soletis,
urn:cts:latinLit:phi0917.phi001:3.717	Me quoque mittendis rectum  componite telis.
urn:cts:latinLit:phi0917.phi001:3.718	Egere quod superest animae, Tyrrhene, per omnes
urn:cts:latinLit:phi0917.phi001:3.719	Bellorum casus. Ingentem militis usum
urn:cts:latinLit:phi0917.phi001:3.720	Hoc habet ex magna defunctum parte cadaver:
urn:cts:latinLit:phi0917.phi001:3.721	Viventis feriere loco. Sic fatus in hostem
urn:cts:latinLit:phi0917.phi001:3.722	Caeca tela manu, sed non tamen irrita, mittit.
urn:cts:latinLit:phi0917.phi001:3.723	Excipit haec iuvenis generosi sanguinis Argus,
urn:cts:latinLit:phi0917.phi001:3.724	Qua iam non medius descendit in ilia venter,
urn:cts:latinLit:phi0917.phi001:3.725	Adiuvitque suo procumbens pondere ferrum.
urn:cts:latinLit:phi0917.phi001:3.726	Stabat diversa victae iam parte carinae
urn:cts:latinLit:phi0917.phi001:3.727	Infelix Argi genitor: non ille iuventae
urn:cts:latinLit:phi0917.phi001:3.728	Tempore Phocaicis ulli cessurus in armis:
urn:cts:latinLit:phi0917.phi001:3.729	Victum aevo robur cecidit, fessusque senecta
urn:cts:latinLit:phi0917.phi001:3.730	Exemplum, non miles erat. Qui, funere viso,
urn:cts:latinLit:phi0917.phi001:3.731	Saepe cadens longae senior per transtra carinae
urn:cts:latinLit:phi0917.phi001:3.732	Pervenit ad puppim, spirantesque invenit artus.
urn:cts:latinLit:phi0917.phi001:3.733	Non lacrimae cecidere genis, non pectora tundit,
urn:cts:latinLit:phi0917.phi001:3.734	Distentis toto riguit sed corpore palmis.
urn:cts:latinLit:phi0917.phi001:3.735	Nox subit, atque oculos vastae obduxere tenebrae,
urn:cts:latinLit:phi0917.phi001:3.736	Et miserum cernens agnoscere desinit Argum.
urn:cts:latinLit:phi0917.phi001:3.737	Ille caput labens et iam languentia colla,
urn:cts:latinLit:phi0917.phi001:3.738	Viso patre, levat: vox fauces nulla solutas
urn:cts:latinLit:phi0917.phi001:3.739	Prosequitur: tacito tantum petit oscula vultu,
urn:cts:latinLit:phi0917.phi001:3.740	Invitatque patris claudenda ad lumina dextram.
urn:cts:latinLit:phi0917.phi001:3.741	Ut torpore senex caruit, viresque cruentus
urn:cts:latinLit:phi0917.phi001:3.742	Coepit habere dolor, Non perdam tempora, dixit,
urn:cts:latinLit:phi0917.phi001:3.743	A saevis permissa deis, iugulumque senilem
urn:cts:latinLit:phi0917.phi001:3.744	Confodiam.   Veniam misero concede parenti,
urn:cts:latinLit:phi0917.phi001:3.745	Arge, quod amplexus, extrema quod oscula fugi.
urn:cts:latinLit:phi0917.phi001:3.746	Nondum destituit calidus tua vulnera sanguis,
urn:cts:latinLit:phi0917.phi001:3.747	Semianimisque iaces, et adhuc potes esse superstes.
urn:cts:latinLit:phi0917.phi001:3.748	Sic fatus, quamvis capulum per viscera missi
urn:cts:latinLit:phi0917.phi001:3.749	Polluerat gladii, tamen alta sub aequora tendit
urn:cts:latinLit:phi0917.phi001:3.750	Praecipiti saltu. Letum praecedere nati
urn:cts:latinLit:phi0917.phi001:3.751	Festinantem animam morti non credidit uni.
urn:cts:latinLit:phi0917.phi001:3.752	Inclinant iam fata ducum, nec iam amplius anceps
urn:cts:latinLit:phi0917.phi001:3.753	Belli casus erat: Graiae pars maxima classis
urn:cts:latinLit:phi0917.phi001:3.754	Mergitur: ast aliae mutato remige puppes
urn:cts:latinLit:phi0917.phi001:3.755	Victores vexere suos: navalia paucae
urn:cts:latinLit:phi0917.phi001:3.756	Praecipiti tenuere fuga. Quis in urbe parentum
urn:cts:latinLit:phi0917.phi001:3.757	Fletus erat! quanti matrum per litora planctus!
urn:cts:latinLit:phi0917.phi001:3.758	Coniunx saepe sui, confusis vultibus unda,
urn:cts:latinLit:phi0917.phi001:3.759	Credidit ora viri, Romanum amplexa cadaver:
urn:cts:latinLit:phi0917.phi001:3.760	Accensisque rogis miseri de corpore trunco
urn:cts:latinLit:phi0917.phi001:3.761	Certavere patres. -  At Brutus, in aequore victor,
urn:cts:latinLit:phi0917.phi001:3.762	Primus Caesareis pelagi decus addidit armis.
urn:cts:latinLit:phi0917.phi001:4.1	At procul extremis terrarum    Caesar in oris
urn:cts:latinLit:phi0917.phi001:4.2	Martem  saevus agit, non multa caede nocentem,
urn:cts:latinLit:phi0917.phi001:4.3	Maxima sed fati ducibus momenta daturum.
urn:cts:latinLit:phi0917.phi001:4.4	Iure pari rector castris Afranius illis
urn:cts:latinLit:phi0917.phi001:4.5	Ac Petreius erat: concordia duxit in aequas
urn:cts:latinLit:phi0917.phi001:4.6	Imperium  commune vices, tutelaque valli
urn:cts:latinLit:phi0917.phi001:4.7	Pervigil alterno paret custodia signo.
urn:cts:latinLit:phi0917.phi001:4.8	His praeter Latias acies erat impiger Astur,
urn:cts:latinLit:phi0917.phi001:4.9	Vettonesque leves, profugique a gente vetusta
urn:cts:latinLit:phi0917.phi001:4.10	Gallorum Celtae, miscentes nomen Iberis.
urn:cts:latinLit:phi0917.phi001:4.11	Colle tumet modico, lenique excrevit in altum
urn:cts:latinLit:phi0917.phi001:4.12	Pingue solum tumulo: super hunc fundata vetusta
urn:cts:latinLit:phi0917.phi001:4.13	Surgit Ilerda manu: placidis praelabitur undis
urn:cts:latinLit:phi0917.phi001:4.14	Hesperios inter Sicoris non ultimus amnes;
urn:cts:latinLit:phi0917.phi001:4.15	Saxeus ingenti quem pons amplectitur arcu,
urn:cts:latinLit:phi0917.phi001:4.16	Hibernas passurus aquas. At proxima rupes
urn:cts:latinLit:phi0917.phi001:4.17	Signa tenet Magni: nec Caesar colle minore
urn:cts:latinLit:phi0917.phi001:4.18	Castra levat: medius dirimit tentoria gurges.
urn:cts:latinLit:phi0917.phi001:4.19	Explicat hinc tellus campos effusa patentes,
urn:cts:latinLit:phi0917.phi001:4.20	Vix oculo prendente modum, camposque coerces,
urn:cts:latinLit:phi0917.phi001:4.21	Cinga rapax, vetitus fluctus et litora cursu
urn:cts:latinLit:phi0917.phi001:4.22	Oceani pepulisse tuo: nam gurgite mixto,
urn:cts:latinLit:phi0917.phi001:4.23	Qui praestat terris, aufert tibi nomen Iberus.
urn:cts:latinLit:phi0917.phi001:4.24	Prima dies belli cessavit Marte cruento,
urn:cts:latinLit:phi0917.phi001:4.25	Spectandasque ducum vires numerosaque signa
urn:cts:latinLit:phi0917.phi001:4.26	Exposuit. Piguit sceleris; pudor arma furentum
urn:cts:latinLit:phi0917.phi001:4.27	Continuit; patriaeque et ruptis legibus unum
urn:cts:latinLit:phi0917.phi001:4.28	Donavere diem. Prono tunc Caesar Olympo
urn:cts:latinLit:phi0917.phi001:4.29	In noctem subita circumdedit agmina fossa,
urn:cts:latinLit:phi0917.phi001:4.30	Dum primae perstant acies, hostemque fefellit,
urn:cts:latinLit:phi0917.phi001:4.31	Et prope consertis obduxit castra maniplis.
urn:cts:latinLit:phi0917.phi001:4.32	Luce nova collem subito conscendere cursu,
urn:cts:latinLit:phi0917.phi001:4.33	Qui medius tutam castris dirimebat Ilerdam,
urn:cts:latinLit:phi0917.phi001:4.34	Imperat. Huc hostem pariter terrorque pudorque
urn:cts:latinLit:phi0917.phi001:4.35	Impulit; et rapto tumulum prior agmine cepit.
urn:cts:latinLit:phi0917.phi001:4.36	His virtus ferrumque locum promittit: at illis
urn:cts:latinLit:phi0917.phi001:4.37	Ipse locus. Miles rupes oneratus in altas
urn:cts:latinLit:phi0917.phi001:4.38	Nititur: adversoque acies in monte supina
urn:cts:latinLit:phi0917.phi001:4.39	Haeret, et in tergum casura, umbone sequentis
urn:cts:latinLit:phi0917.phi001:4.40	Erigitur. Nulli telum vibrare vacabat,
urn:cts:latinLit:phi0917.phi001:4.41	Dum labat et fixo firmat vestigia pilo,
urn:cts:latinLit:phi0917.phi001:4.42	Dum scopulos stirpesque tenent, atque, hoste relicto,
urn:cts:latinLit:phi0917.phi001:4.43	Caedunt ense viam. Vidit lapsura ruina
urn:cts:latinLit:phi0917.phi001:4.44	Agmina dux, equitemque iubet succedere bello,
urn:cts:latinLit:phi0917.phi001:4.45	Munitumque latus laevo praeducere gyro.
urn:cts:latinLit:phi0917.phi001:4.46	Sic pedes ex facili, nulloque urgente, receptus,
urn:cts:latinLit:phi0917.phi001:4.47	Irritus et victor, subducto Marte, pependit.
urn:cts:latinLit:phi0917.phi001:4.48	Hactenus armorum discrimina: cetera bello
urn:cts:latinLit:phi0917.phi001:4.49	Fata dedit variis incertus motibus aer.
urn:cts:latinLit:phi0917.phi001:4.50	Pigro bruma gelu, siccis Aquilonibus haerens,
urn:cts:latinLit:phi0917.phi001:4.51	Aethere constricto pluvias in nube tenebat.
urn:cts:latinLit:phi0917.phi001:4.52	Urebant montana nives, camposque iacentes
urn:cts:latinLit:phi0917.phi001:4.53	Non duraturae conspecto sole pruinae:
urn:cts:latinLit:phi0917.phi001:4.54	Atque omnis propior mergenti sidera coelo
urn:cts:latinLit:phi0917.phi001:4.55	Aruerat tellus hiberno dura sereno.
urn:cts:latinLit:phi0917.phi001:4.56	Sed postquam vernus calidum Titana recepit
urn:cts:latinLit:phi0917.phi001:4.57	Sidera respiciens delapsae portitor Helles,
urn:cts:latinLit:phi0917.phi001:4.58	Atque iterum, aequatis ad iustae pondera Librae
urn:cts:latinLit:phi0917.phi001:4.59	Temporibus, vicere dies: tunc, sole relicto,
urn:cts:latinLit:phi0917.phi001:4.60	Cynthia quo primum cornu dubitanda refulsit,
urn:cts:latinLit:phi0917.phi001:4.61	Exclusit Boream, flammasque accepit ab Euro.
urn:cts:latinLit:phi0917.phi001:4.62	Ille suo nubes quascumque invenit in axe,
urn:cts:latinLit:phi0917.phi001:4.63	Torsit in occiduum Nabataeis flatibus orbem:
urn:cts:latinLit:phi0917.phi001:4.64	Et quas sentit Arabs, et quas Gangetica tellus
urn:cts:latinLit:phi0917.phi001:4.65	Exhalat nebulas, quidquid concrescere primus
urn:cts:latinLit:phi0917.phi001:4.66	Sol patitur, quidquid coeli fuscator Eoi
urn:cts:latinLit:phi0917.phi001:4.67	Intulerat Corus, quidquid defenderat Indos,
urn:cts:latinLit:phi0917.phi001:4.68	Incendere diem nubes, oriente remotae;
urn:cts:latinLit:phi0917.phi001:4.69	Nec medio potuere graves incumbere mundo,
urn:cts:latinLit:phi0917.phi001:4.70	Sed nimbos rapuere fuga. Vacat imbribus Arctos
urn:cts:latinLit:phi0917.phi001:4.71	Et Notus; in solam Calpen fluit humidus aer.
urn:cts:latinLit:phi0917.phi001:4.72	Hic, ubi iam Zephyri fines et summus Olympi
urn:cts:latinLit:phi0917.phi001:4.73	Cardo tenet Tethyn, vetitae transcurrere, densos
urn:cts:latinLit:phi0917.phi001:4.74	Involvere globos; congestumque aeris atri
urn:cts:latinLit:phi0917.phi001:4.75	Vix recipit spatium, quod separat aethere terram.
urn:cts:latinLit:phi0917.phi001:4.76	Iamque polo pressae largos densentur in imbres,
urn:cts:latinLit:phi0917.phi001:4.77	Spissataeque fluunt: nec servant fulmina flammas,
urn:cts:latinLit:phi0917.phi001:4.78	Quamvis crebra micent: moriuntur fulgura nimbis
urn:cts:latinLit:phi0917.phi001:4.79	Hinc imperfecto complectitur aera gyro
urn:cts:latinLit:phi0917.phi001:4.80	Arcus, vix ulla variatus luce colorem,
urn:cts:latinLit:phi0917.phi001:4.81	Oceanumque bibit, raptosque ad nubila fluctus
urn:cts:latinLit:phi0917.phi001:4.82	Pertulit, et coelo diffusum reddidit aequor.
urn:cts:latinLit:phi0917.phi001:4.83	Iamque Pyrenaeae, quas numquam solvere Titan
urn:cts:latinLit:phi0917.phi001:4.84	Evaluit, fluxere nives, fractoque madescunt
urn:cts:latinLit:phi0917.phi001:4.85	Saxa gelu. Tunc, quae solitis e fontibus exit,
urn:cts:latinLit:phi0917.phi001:4.86	Non habet unda vias: tam largas alveus omnis
urn:cts:latinLit:phi0917.phi001:4.87	A ripis accepit aquas. Iam naufraga campo
urn:cts:latinLit:phi0917.phi001:4.88	Caesaris arma natant, impulsaque gurgite multo
urn:cts:latinLit:phi0917.phi001:4.89	Castra labant: alto restagnant flumina vallo.
urn:cts:latinLit:phi0917.phi001:4.90	Non pecorum raptus faciles, non pabula mersi
urn:cts:latinLit:phi0917.phi001:4.91	Ulla ferunt sulci: tectarum errore viarum
urn:cts:latinLit:phi0917.phi001:4.92	Fallitur occultis sparsus populator in agris.
urn:cts:latinLit:phi0917.phi001:4.93	Iamque, comes semper magnorum prima malorum.
urn:cts:latinLit:phi0917.phi001:4.94	Saeva fames aderat: nulloque obsesses ab hoste
urn:cts:latinLit:phi0917.phi001:4.95	Miles eget; toto censu non prodigus emit
urn:cts:latinLit:phi0917.phi001:4.96	Exiguam Cererem. Pro lucri pallida tabes!
urn:cts:latinLit:phi0917.phi001:4.97	Non deest prolato ieiunus venditor auro.
urn:cts:latinLit:phi0917.phi001:4.98	Iam tumuli collesque latent: iam flumina cuncta
urn:cts:latinLit:phi0917.phi001:4.99	Condidit una palus, vastaque voragine mersit:
urn:cts:latinLit:phi0917.phi001:4.100	Absorpsit penitus rupes, ac tecta ferarum
urn:cts:latinLit:phi0917.phi001:4.101	Detulit, atque ipsas hausit, subitisque frementes
urn:cts:latinLit:phi0917.phi001:4.102	Vorticibus contorsit aquas et repulit aestus
urn:cts:latinLit:phi0917.phi001:4.103	Fortior Oceani. Nec Phoebum surgere sentit
urn:cts:latinLit:phi0917.phi001:4.104	Nox subiecta polo; rerum discrimina miscet
urn:cts:latinLit:phi0917.phi001:4.105	Deformis coeli facies iunctaeque tenebrae.
urn:cts:latinLit:phi0917.phi001:4.106	Sic mundi pars ima iacet, quam zona nivalis
urn:cts:latinLit:phi0917.phi001:4.107	Perpetuaeque premunt hiemes; non sidera coelo
urn:cts:latinLit:phi0917.phi001:4.108	Ulla videt, sterili non quidquam frigore gignit,
urn:cts:latinLit:phi0917.phi001:4.109	Sed glacie medios signorum temperat ignes.
urn:cts:latinLit:phi0917.phi001:4.110	Sic, o summe parens mundi, sic sorte secunda
urn:cts:latinLit:phi0917.phi001:4.111	Aequorei rector facias, Neptune, tridentis:
urn:cts:latinLit:phi0917.phi001:4.112	Et tu perpetuis impendas aera nimbis;
urn:cts:latinLit:phi0917.phi001:4.113	Tu remeare vetes quoscumque emiseris aestus.
urn:cts:latinLit:phi0917.phi001:4.114	Non habeant amnes declivem ad litora cursum,
urn:cts:latinLit:phi0917.phi001:4.115	Sed pelagi referantur aquis: concussaque tellus
urn:cts:latinLit:phi0917.phi001:4.116	Laxet iter fluviis. Hos campos Rhenus inundet,.
urn:cts:latinLit:phi0917.phi001:4.117	Hos Rhodanus: vastos obliquent flumina fontes.
urn:cts:latinLit:phi0917.phi001:4.118	Rhipaeas huc solve nives, huc stagna lacusque
urn:cts:latinLit:phi0917.phi001:4.119	Et pigras, ubicumque iacent, effunde paludes:
urn:cts:latinLit:phi0917.phi001:4.120	Et miseras bellis civilibus eripe terras.
urn:cts:latinLit:phi0917.phi001:4.121	Sed parvo Fortuna viri contenta pavore,
urn:cts:latinLit:phi0917.phi001:4.122	Plena redit, solitoque magis favere secundi
urn:cts:latinLit:phi0917.phi001:4.123	Et veniam meruere dei. Iam rarior aer,
urn:cts:latinLit:phi0917.phi001:4.124	Et par Phoebus aquis, densas in vellera nubes
urn:cts:latinLit:phi0917.phi001:4.125	Sparserat, et noctes ventura luce rubebant:
urn:cts:latinLit:phi0917.phi001:4.126	Servatoque loco rerum, discessit ab astris
urn:cts:latinLit:phi0917.phi001:4.127	Humor, et ima petit, quidquid pendebat aquarum.
urn:cts:latinLit:phi0917.phi001:4.128	Tollere silva comas, stagnis emergere colles
urn:cts:latinLit:phi0917.phi001:4.129	Incipiunt, visoque die durescere valles.
urn:cts:latinLit:phi0917.phi001:4.130	Utque habuit ripas Sicoris, camposque reliquit,
urn:cts:latinLit:phi0917.phi001:4.131	Primum cana salix madefacto vimine parvam
urn:cts:latinLit:phi0917.phi001:4.132	Texitur in puppim, caesoque inducta iuvenco
urn:cts:latinLit:phi0917.phi001:4.133	Vectoris patiens tumidum superenatat amnem.
urn:cts:latinLit:phi0917.phi001:4.134	Sic Venetus stagnante Pado, fusoque Britannus
urn:cts:latinLit:phi0917.phi001:4.135	Navigat Oceano: sic, cum tenet omnis Nilus,
urn:cts:latinLit:phi0917.phi001:4.136	Conseritur bibula Memphitis cymba papyro.
urn:cts:latinLit:phi0917.phi001:4.137	His ratibus transiecta manus festinat utrinque
urn:cts:latinLit:phi0917.phi001:4.138	Succisum curvare nemus; fluviique ferocis
urn:cts:latinLit:phi0917.phi001:4.139	Incrementa timens, non primis robora ripis
urn:cts:latinLit:phi0917.phi001:4.140	Imposuit: medios pontem distendit in agros.
urn:cts:latinLit:phi0917.phi001:4.141	Ac ne quid Sicoris repetitis audeat undis,
urn:cts:latinLit:phi0917.phi001:4.142	Spargitur in sulcos, et scisso gurgite rivis
urn:cts:latinLit:phi0917.phi001:4.143	Dat poenas maioris aquae. Postquam omnia fatis
urn:cts:latinLit:phi0917.phi001:4.144	Caesaris ire videt, celsam Petreius Ilerdam
urn:cts:latinLit:phi0917.phi001:4.145	Deserit, et noti diffisus viribus orbis,
urn:cts:latinLit:phi0917.phi001:4.146	Indomitos quaerit populos et semper in arma
urn:cts:latinLit:phi0917.phi001:4.147	Mortis amore feros, et tendit in ultima mundi.
urn:cts:latinLit:phi0917.phi001:4.148	Nudatos Caesar colles desertaque castra
urn:cts:latinLit:phi0917.phi001:4.149	Conspiciens, capere arma iubet, nec quaerere pontem
urn:cts:latinLit:phi0917.phi001:4.150	Nec vada, sed duris fluvium superare lacertis.
urn:cts:latinLit:phi0917.phi001:4.151	Paretur, rapuitque ruens in proelia miles,
urn:cts:latinLit:phi0917.phi001:4.152	Quod fugiens timuisset, iter. Mox uda receptis
urn:cts:latinLit:phi0917.phi001:4.153	Membra fovent armis, gelidosque a gurgite cursu
urn:cts:latinLit:phi0917.phi001:4.154	Restituunt artus, donec decresceret umbra,
urn:cts:latinLit:phi0917.phi001:4.155	In medium surgente die. Iamque agmina summa
urn:cts:latinLit:phi0917.phi001:4.156	Carpit eques, dubiique fugae pugnaeque tenentur.
urn:cts:latinLit:phi0917.phi001:4.157	Adtollunt campo geminae iuga saxea rupes,
urn:cts:latinLit:phi0917.phi001:4.158	Valle cava media. Tellus hinc ardua celsos
urn:cts:latinLit:phi0917.phi001:4.159	Continuat colles: tutae quos inter opaco
urn:cts:latinLit:phi0917.phi001:4.160	Anfractu latuere viae. Quibus hoste potito
urn:cts:latinLit:phi0917.phi001:4.161	Faucibus, emitti terrarum in devia Martem
urn:cts:latinLit:phi0917.phi001:4.162	Inque feras gentes, Caesar videt. Ite sine ullo
urn:cts:latinLit:phi0917.phi001:4.163	Ordine, ait, raptumque fuga convertite bellum,
urn:cts:latinLit:phi0917.phi001:4.164	Et faciem pugnae vultusque inferte minaces:
urn:cts:latinLit:phi0917.phi001:4.165	Nec liceat pavidis ignava occumbere morte:
urn:cts:latinLit:phi0917.phi001:4.166	Excipiant recto fugientes pectore ferrum.
urn:cts:latinLit:phi0917.phi001:4.167	Dixit, et ad montes tendentem praevenit hostem.
urn:cts:latinLit:phi0917.phi001:4.168	Illic exiguo paullum distantia vallo
urn:cts:latinLit:phi0917.phi001:4.169	Castra locant. Postquam spatio languentia nullo
urn:cts:latinLit:phi0917.phi001:4.170	Mutua conspicuos habuerunt lumina vultus,
urn:cts:latinLit:phi0917.phi001:4.171	Et fratres natosque suos videre patresque,
urn:cts:latinLit:phi0917.phi001:4.172	Deprensum est civile nefas! Tenuere parumper
urn:cts:latinLit:phi0917.phi001:4.173	Ora metu: tantum nutu motoque salutant
urn:cts:latinLit:phi0917.phi001:4.174	Ense suos. Mox ut stimulis maioribus ardens
urn:cts:latinLit:phi0917.phi001:4.175	Rupit amor leges, audet transcendere vallum
urn:cts:latinLit:phi0917.phi001:4.176	Miles, in amplexus effusas tendere palmas.
urn:cts:latinLit:phi0917.phi001:4.177	Hospitis ille ciet nomen; vocat ille propinquum:
urn:cts:latinLit:phi0917.phi001:4.178	Admonet hunc studiis consors puerilibus aetas:
urn:cts:latinLit:phi0917.phi001:4.179	Nec Romanus erat, qui non agnoverat hostem.
urn:cts:latinLit:phi0917.phi001:4.180	Arma rigant lacrimis, singultibus oscula rumpunt:
urn:cts:latinLit:phi0917.phi001:4.181	Et, quamvis nullo maculatus sanguine, miles,
urn:cts:latinLit:phi0917.phi001:4.182	Quae potuit, fecisse timet. Quid pectora pulses?
urn:cts:latinLit:phi0917.phi001:4.183	Quid, vesane, gemis? fletus quid fundis inanes,
urn:cts:latinLit:phi0917.phi001:4.184	Nec te sponte tua sceleri parere fateris?
urn:cts:latinLit:phi0917.phi001:4.185	Usque adeone times, quem tu facis ipse timendum?
urn:cts:latinLit:phi0917.phi001:4.186	Classica dent bellum; saevos tu neglige cantus:
urn:cts:latinLit:phi0917.phi001:4.187	Signa ferant; cessa: iamiam civilis Erinnys
urn:cts:latinLit:phi0917.phi001:4.188	Concidet, et Caesar generum privatus amabit.
urn:cts:latinLit:phi0917.phi001:4.189	Nunc ades, aeterno complectens omnia nexu,
urn:cts:latinLit:phi0917.phi001:4.190	O rerum mixtique salus, Concordia, mundi,
urn:cts:latinLit:phi0917.phi001:4.191	Et sacer orbis amor: magnum nunc saecula nostra
urn:cts:latinLit:phi0917.phi001:4.192	Venturi discrimen habent. Periere latebrae
urn:cts:latinLit:phi0917.phi001:4.193	Tot scelerum: populo venia est erepta nocenti:
urn:cts:latinLit:phi0917.phi001:4.194	Agnovere suos. Pro numine fata sinistro,
urn:cts:latinLit:phi0917.phi001:4.195	Exigua requie tantas augentia clades!
urn:cts:latinLit:phi0917.phi001:4.196	Pax erat, et miles, castris permixtus utrisque,
urn:cts:latinLit:phi0917.phi001:4.197	Errabat: duro concordes cespite mensas
urn:cts:latinLit:phi0917.phi001:4.198	Institnunt, et permixto libamina Baccho
urn:cts:latinLit:phi0917.phi001:4.199	Gramineis fluxere focis: iunctoque cubili
urn:cts:latinLit:phi0917.phi001:4.200	Extrahit insomnes bellorum fabula noctes:
urn:cts:latinLit:phi0917.phi001:4.201	Quo primum steterint campo, qua lancea dextra
urn:cts:latinLit:phi0917.phi001:4.202	Exierit. Dum, quae gesserunt fortia, iactant,
urn:cts:latinLit:phi0917.phi001:4.203	Et dum multa negant, quod solum fata petebant,
urn:cts:latinLit:phi0917.phi001:4.204	Est miseris renovata fides, atque omne futurum
urn:cts:latinLit:phi0917.phi001:4.205	Crevit amore nefas. Nam postquam foedera pacis
urn:cts:latinLit:phi0917.phi001:4.206	Cognita Petreio, seque et sua tradita venum
urn:cts:latinLit:phi0917.phi001:4.207	Castra videt, famulas scelerata ad proelia dextras
urn:cts:latinLit:phi0917.phi001:4.208	Excitat, atque hostes turba stipatus inermes
urn:cts:latinLit:phi0917.phi001:4.209	Praecipitat castris, iunctosque amplexibus ense
urn:cts:latinLit:phi0917.phi001:4.210	Separat, et multo disturbat sanguine pacem.
urn:cts:latinLit:phi0917.phi001:4.211	Addidit ira ferox moturas proelia voces:
urn:cts:latinLit:phi0917.phi001:4.212	Immemor o patriae, signorum oblite tuorum,
urn:cts:latinLit:phi0917.phi001:4.213	Non potes hoc caussae, miles, praestare senatus,
urn:cts:latinLit:phi0917.phi001:4.214	Adsertor victo redeas ut Caesare; certe
urn:cts:latinLit:phi0917.phi001:4.215	Ut vincare, potes.  Dum ferrum, incertaque fata,
urn:cts:latinLit:phi0917.phi001:4.216	Quique fluat multo non deerit vulnere sanguis,
urn:cts:latinLit:phi0917.phi001:4.217	Ibitis ad dominum,  damnataque signa feretis?
urn:cts:latinLit:phi0917.phi001:4.218	Utque habeat famulos nullo discrimine, Caesar
urn:cts:latinLit:phi0917.phi001:4.219	Exorandus erit? ducibus quoque vita petenda est?
urn:cts:latinLit:phi0917.phi001:4.220	Numquam nostra salus pretium   mercesque nefandae
urn:cts:latinLit:phi0917.phi001:4.221	Proditionis erit: non hoc civilia bella,
urn:cts:latinLit:phi0917.phi001:4.222	Ut vivamus, agunt.  Trahimur sub nomine pacis.
urn:cts:latinLit:phi0917.phi001:4.223	Non chalybem gentes penitus fugiente metallo
urn:cts:latinLit:phi0917.phi001:4.224	Eruerent, nulli vallarent oppida muri,
urn:cts:latinLit:phi0917.phi001:4.225	Non sonipes in bella ferox, non iret in aequor
urn:cts:latinLit:phi0917.phi001:4.226	Turrigeras classis pelago sparsura carinas,
urn:cts:latinLit:phi0917.phi001:4.227	Si bene libertas umquam pro pace daretur.
urn:cts:latinLit:phi0917.phi001:4.228	Hostes nempe meos sceleri iurata nefando
urn:cts:latinLit:phi0917.phi001:4.229	Sacramenta tenent: at vobis vilior hoc est
urn:cts:latinLit:phi0917.phi001:4.230	Vestra fides, quod pro caussa pugnantibus aequa
urn:cts:latinLit:phi0917.phi001:4.231	Et veniam sperare licet.  Pro dira pudoris
urn:cts:latinLit:phi0917.phi001:4.232	Foedera! Nunc toto fatorum ignarus in orbe,
urn:cts:latinLit:phi0917.phi001:4.233	Magne, paras acies, mundique extrema tenentes
urn:cts:latinLit:phi0917.phi001:4.234	Sollicitas reges, cum forsan foedere nostro
urn:cts:latinLit:phi0917.phi001:4.235	Iam tibi sit promissa salus. Sic fatur, et omnes
urn:cts:latinLit:phi0917.phi001:4.236	Concussit mentes, scelerumque reduxit amorem.
urn:cts:latinLit:phi0917.phi001:4.237	Sic, ubi desuetae silvis in carcere clauso
urn:cts:latinLit:phi0917.phi001:4.238	Mansuevere ferae, et vultus posuere minaces,
urn:cts:latinLit:phi0917.phi001:4.239	Atque hominem didicere pati: si torrida parvus
urn:cts:latinLit:phi0917.phi001:4.240	Venit in ora cruor, redeunt rabiesque furorque,
urn:cts:latinLit:phi0917.phi001:4.241	Admonitaeque tument gustato sanguine fauces;
urn:cts:latinLit:phi0917.phi001:4.242	Fervet, et a trepido vix abstinet ira magistro.
urn:cts:latinLit:phi0917.phi001:4.243	Itur in omne nefas: et quae Fortuna deorum.
urn:cts:latinLit:phi0917.phi001:4.244	Invidia caeca bellorum in nocte tulisset,
urn:cts:latinLit:phi0917.phi001:4.245	Fecit monstra fides: inter mensasque torosque,
urn:cts:latinLit:phi0917.phi001:4.246	Quae modo complexu foverunt, pectora caedunt.
urn:cts:latinLit:phi0917.phi001:4.247	Et quamvis primo ferrum strinxere gementes,
urn:cts:latinLit:phi0917.phi001:4.248	Ut dextrae iusti gladius dissuasor adhaesit,
urn:cts:latinLit:phi0917.phi001:4.249	Dum feriant, odere suos, animosque labantes
urn:cts:latinLit:phi0917.phi001:4.250	Confirmant ictu. Fervent iam castra tumultu,
urn:cts:latinLit:phi0917.phi001:4.251	[Et scelerum turba: rapiuntur colla parentum.]
urn:cts:latinLit:phi0917.phi001:4.252	Ac velut occultum pereat scelus, omnia monstra
urn:cts:latinLit:phi0917.phi001:4.253	In faciem posuere ducum: iuvat esse nocentes.
urn:cts:latinLit:phi0917.phi001:4.254	Tu, Caesar, quamvis spoliatus milite multo,
urn:cts:latinLit:phi0917.phi001:4.255	Agnoscis superos. Neque enim tibi maior in arvis
urn:cts:latinLit:phi0917.phi001:4.256	Emathiis fortuna fuit, nec Phocidos undis
urn:cts:latinLit:phi0917.phi001:4.257	Massiliae, Phario nec tantum est aequore gestum.
urn:cts:latinLit:phi0917.phi001:4.258	Hoc siquidem solo civilis crimine belli
urn:cts:latinLit:phi0917.phi001:4.259	Dux caussae melioris eris. Polluta nefanda
urn:cts:latinLit:phi0917.phi001:4.260	Agmina caede duces iunctis committere castris
urn:cts:latinLit:phi0917.phi001:4.261	Non audent, altaeque ad moenia rursus Ilerdae
urn:cts:latinLit:phi0917.phi001:4.262	Intendere fugam. Campos eques obvius omnes
urn:cts:latinLit:phi0917.phi001:4.263	Abstulit, et siccis inclusit collibus hostem.
urn:cts:latinLit:phi0917.phi001:4.264	Tunc inopes undae praerupta cingere fossa
urn:cts:latinLit:phi0917.phi001:4.265	Caesar avet, nec castra pati contingere ripas,
urn:cts:latinLit:phi0917.phi001:4.266	Aut circum largos curvari brachia fontes.
urn:cts:latinLit:phi0917.phi001:4.267	Ut leti videre viam, conversus in iram
urn:cts:latinLit:phi0917.phi001:4.268	Praecipitem timor est. Miles, non utile clausis
urn:cts:latinLit:phi0917.phi001:4.269	Auxilium, mactavit equos: tandemque coactus
urn:cts:latinLit:phi0917.phi001:4.270	Spe posita damnare fugam, casurus in hostes
urn:cts:latinLit:phi0917.phi001:4.271	Fertur. Ut effuso Caesar decurrere passu
urn:cts:latinLit:phi0917.phi001:4.272	Vidit, et ad certam devotos tendere mortem:
urn:cts:latinLit:phi0917.phi001:4.273	Tela tene iam, miles, ait, ferrumque ruenti
urn:cts:latinLit:phi0917.phi001:4.274	Subtrahe: non ullo constet mihi sanguine bellum:
urn:cts:latinLit:phi0917.phi001:4.275	Vincitur haud gratis, iugulo qui provocat hostem.
urn:cts:latinLit:phi0917.phi001:4.276	En sibi vilis adest invisa luce iuventus,
urn:cts:latinLit:phi0917.phi001:4.277	Iam damno peritura meo. Non sentiet ictus,
urn:cts:latinLit:phi0917.phi001:4.278	Incumbet gladiis, gaudebit sanguine fuso.
urn:cts:latinLit:phi0917.phi001:4.279	Deserat hic fervor mentes, cadat impetus amens.
urn:cts:latinLit:phi0917.phi001:4.280	Perdant velle mori. Sic deflagrare minaces
urn:cts:latinLit:phi0917.phi001:4.281	Incassum et vetito passus languescere bello,
urn:cts:latinLit:phi0917.phi001:4.282	Substituit merso dum nox sua lumina Phoebo.
urn:cts:latinLit:phi0917.phi001:4.283	Inde ubi nulla data est miscendi copia Martis,
urn:cts:latinLit:phi0917.phi001:4.284	Paullatim cadit ira ferox, mentesque tepescunt;
urn:cts:latinLit:phi0917.phi001:4.285	Saucia maiores animos ut pectora gestant,
urn:cts:latinLit:phi0917.phi001:4.286	Dum dolor est ictusque recens, et mobile nervis
urn:cts:latinLit:phi0917.phi001:4.287	Conamen calidus praebet cruor, ossaque nondum
urn:cts:latinLit:phi0917.phi001:4.288	Adduxere cutem: si conscius ensis adacti
urn:cts:latinLit:phi0917.phi001:4.289	Stat victor, tenuitque manus, tunc frigidus artus
urn:cts:latinLit:phi0917.phi001:4.290	Adligat atque animum subducto robore torpor,
urn:cts:latinLit:phi0917.phi001:4.291	Postquam sicca rigens adstrinxit vulnera sanguis.
urn:cts:latinLit:phi0917.phi001:4.292	Iamque inopes undae, primum tellure refossa,
urn:cts:latinLit:phi0917.phi001:4.293	Occultos latices abstrusaque flumina quaerunt:
urn:cts:latinLit:phi0917.phi001:4.294	Nec solum rastris durisque ligonibus arva,
urn:cts:latinLit:phi0917.phi001:4.295	Sed gladiis fodere suis: puteusque cavati
urn:cts:latinLit:phi0917.phi001:4.296	Montis ad irrigui premitur fastigia campi.
urn:cts:latinLit:phi0917.phi001:4.297	Non se tam penitus, tam longe luce relicta
urn:cts:latinLit:phi0917.phi001:4.298	Merserit Asturii scrutator pallidus auri.
urn:cts:latinLit:phi0917.phi001:4.299	Non tamen aut tectis sonuerunt cursibus amnes,
urn:cts:latinLit:phi0917.phi001:4.300	Aut micuere novi, percusso pumice, fontes:
urn:cts:latinLit:phi0917.phi001:4.301	Atra nec exiguo stillant sudantia rore,
urn:cts:latinLit:phi0917.phi001:4.302	Aut impulsa levi turbatur glarea vena.
urn:cts:latinLit:phi0917.phi001:4.303	Tunc exhausta super multo sudore iuventus
urn:cts:latinLit:phi0917.phi001:4.304	Extrahitur, duris silicum lassata metallis.
urn:cts:latinLit:phi0917.phi001:4.305	Quoque minus possent siccos tolerare vapores,
urn:cts:latinLit:phi0917.phi001:4.306	Quaesitae fecistis aquae. Nec languida fessi
urn:cts:latinLit:phi0917.phi001:4.307	Corpora sustentant epulis, mensasque perosi
urn:cts:latinLit:phi0917.phi001:4.308	Auxilium fecere famem. Si mollius arvum
urn:cts:latinLit:phi0917.phi001:4.309	Prodidit humorem, pingues manus utraque glebas
urn:cts:latinLit:phi0917.phi001:4.310	Exprimit ora super. Nigro si turbida limo
urn:cts:latinLit:phi0917.phi001:4.311	Colluvies immota iacet, cadit omnis in haustus
urn:cts:latinLit:phi0917.phi001:4.312	Certatim obscoenos miles: moriensque recepit,
urn:cts:latinLit:phi0917.phi001:4.313	Quas nollet victurus, aquas: rituque ferarum
urn:cts:latinLit:phi0917.phi001:4.314	Distentas siccant pecudes, et lacte negato,
urn:cts:latinLit:phi0917.phi001:4.315	Sordidus exhausto sorbetur ab ubere sanguis.
urn:cts:latinLit:phi0917.phi001:4.316	tunc herbas frondesque terunt, et rore madentes
urn:cts:latinLit:phi0917.phi001:4.317	Destringunt ramos: ac si quos palmite crudo
urn:cts:latinLit:phi0917.phi001:4.318	Arboris aut tenera succos pressere medulla.
urn:cts:latinLit:phi0917.phi001:4.319	O fortunati, fugiens quos barbarus hostis
urn:cts:latinLit:phi0917.phi001:4.320	Fontibus immixto stravit per rura veneno.
urn:cts:latinLit:phi0917.phi001:4.321	Hos licet in fluvios saniem tabemque ferarum,
urn:cts:latinLit:phi0917.phi001:4.322	Pallida Dictaeis, Caesar, nascentia saxis
urn:cts:latinLit:phi0917.phi001:4.323	Infundas aconita palam, Romana iuventus
urn:cts:latinLit:phi0917.phi001:4.324	Non decepta bibet. Torrentur viscera flamma,
urn:cts:latinLit:phi0917.phi001:4.325	Oraque sicca rigent squamosis aspera linguis.
urn:cts:latinLit:phi0917.phi001:4.326	Iam marcent venae, nulloque humore rigatus
urn:cts:latinLit:phi0917.phi001:4.327	Aeris alternos angustat pulmo meatus,
urn:cts:latinLit:phi0917.phi001:4.328	Rescissoque nocent suspiria dura palato.
urn:cts:latinLit:phi0917.phi001:4.329	Pandunt ora tamen, nocturnumque aera captant.
urn:cts:latinLit:phi0917.phi001:4.330	Exspectant imbres, quorum modo cuncta natabant
urn:cts:latinLit:phi0917.phi001:4.331	Impulsu, et siccis vultus in nubibus haerent.
urn:cts:latinLit:phi0917.phi001:4.332	Quoque magis miseros undae ieiunia solvant,
urn:cts:latinLit:phi0917.phi001:4.333	Non super arentem Meroen Cancrique sub axe,
urn:cts:latinLit:phi0917.phi001:4.334	Qua nudi Garamantes arant, sedere: sed inter
urn:cts:latinLit:phi0917.phi001:4.335	Stagnantem Sicorim  et rapidum deprensus Iberum
urn:cts:latinLit:phi0917.phi001:4.336	Spectat vicinos sitiens exercitus amnes.
urn:cts:latinLit:phi0917.phi001:4.337	Iam domiti cessere duces, pacisque petendae
urn:cts:latinLit:phi0917.phi001:4.338	Auctor damnatis supplex Afranius armis,
urn:cts:latinLit:phi0917.phi001:4.339	Semianimes in castra trahens hostilia turmas,
urn:cts:latinLit:phi0917.phi001:4.340	Victoris stetit ante pedes. Servata precanti
urn:cts:latinLit:phi0917.phi001:4.341	Maiestas, non fracta malis, interque priorem
urn:cts:latinLit:phi0917.phi001:4.342	Fortunam casusque novos gerit omnia victi,
urn:cts:latinLit:phi0917.phi001:4.343	Sed ducis, et veniam securo pectore poscit:
urn:cts:latinLit:phi0917.phi001:4.344	Si me degeneri stravissent fata sub hoste
urn:cts:latinLit:phi0917.phi001:4.345	Non deerat fortis rapiendo dextera leto:
urn:cts:latinLit:phi0917.phi001:4.346	At nunc sola mihi est orandae caussa salutis,
urn:cts:latinLit:phi0917.phi001:4.347	Dignum donanda, Caesar, te credere vita.
urn:cts:latinLit:phi0917.phi001:4.348	Non partis studiis agimur, nec sumsimus arma
urn:cts:latinLit:phi0917.phi001:4.349	Consiliis inimica tuis. Nos denique bellum
urn:cts:latinLit:phi0917.phi001:4.350	Invenit civile duces; caussaeque priori,
urn:cts:latinLit:phi0917.phi001:4.351	Dum potuit, servata fides. Nil fata moramur:
urn:cts:latinLit:phi0917.phi001:4.352	Tradimus Hesperias gentes, aperimus Eoas,
urn:cts:latinLit:phi0917.phi001:4.353	Securumque orbis patimur post terga relicti.
urn:cts:latinLit:phi0917.phi001:4.354	Nec cruor effusus campis tibi bella peregit,
urn:cts:latinLit:phi0917.phi001:4.355	Nec ferrum  lassaeque manus. Hoc hostibus unum,
urn:cts:latinLit:phi0917.phi001:4.356	Quod vincas, ignosce tuis. Nec magna petuntur.
urn:cts:latinLit:phi0917.phi001:4.357	Otia des fessis, vitam patiaris inermes
urn:cts:latinLit:phi0917.phi001:4.358	Degere, quam tribuis: campis prostrata iacere
urn:cts:latinLit:phi0917.phi001:4.359	Agmina nostra putes: neque enim felicibus armis
urn:cts:latinLit:phi0917.phi001:4.360	Misceri damnata decet, partemque triumphi
urn:cts:latinLit:phi0917.phi001:4.361	Captos ferre tui: turba haec sua fata peregit.
urn:cts:latinLit:phi0917.phi001:4.362	Hoc petimus, victos ne tecum vincere cogas.
urn:cts:latinLit:phi0917.phi001:4.363	Dixerat: at facilis Caesar vultuque serenus
urn:cts:latinLit:phi0917.phi001:4.364	Flectitur, atque usum belli poenamque remittit.
urn:cts:latinLit:phi0917.phi001:4.365	Ut primum iustae placuerunt foedera pacis,
urn:cts:latinLit:phi0917.phi001:4.366	Incustoditos decurrit miles ad amnes;
urn:cts:latinLit:phi0917.phi001:4.367	Incumbit ripis, permissaque flumina turbat.
urn:cts:latinLit:phi0917.phi001:4.368	Continuus multis subitarum tractus aquarum,
urn:cts:latinLit:phi0917.phi001:4.369	Aera non passus vacuis discurrere venis,
urn:cts:latinLit:phi0917.phi001:4.370	Arctavit clausitque animam: nec fervida pestis
urn:cts:latinLit:phi0917.phi001:4.371	Cedit adhuc: sed morbus egens iam gurgite plenis
urn:cts:latinLit:phi0917.phi001:4.372	Visceribus sibi poscit aquas. Mox robora nervis
urn:cts:latinLit:phi0917.phi001:4.373	Et vires rediere viris. O prodiga rerum
urn:cts:latinLit:phi0917.phi001:4.374	Luxuries, numquam parvo contenta parato,
urn:cts:latinLit:phi0917.phi001:4.375	Et quaesitorum terra pelagoque ciborum
urn:cts:latinLit:phi0917.phi001:4.376	Ambitiosa fames, et lautae gloria mensae,
urn:cts:latinLit:phi0917.phi001:4.377	Discite, quam parvo liceat producere vitam,
urn:cts:latinLit:phi0917.phi001:4.378	Et quantum natura petat. Non erigit aegros
urn:cts:latinLit:phi0917.phi001:4.379	Nobilis ignoto diffusus consule Bacchus:
urn:cts:latinLit:phi0917.phi001:4.380	Non auro murrhaque bibunt; sed gurgite puro
urn:cts:latinLit:phi0917.phi001:4.381	Vita redit. Satis est populis fluviusque Ceresque.
urn:cts:latinLit:phi0917.phi001:4.382	Heu miseri, qui bella gerunt! Tunc, arma relinquens
urn:cts:latinLit:phi0917.phi001:4.383	Victori, miles spoliato pectore tutus
urn:cts:latinLit:phi0917.phi001:4.384	Innocuusque suas, curarum liber, in urbes
urn:cts:latinLit:phi0917.phi001:4.385	Spargitur. O quantum donata pace potitos
urn:cts:latinLit:phi0917.phi001:4.386	Excussis umquam ferrum librasse lacertis
urn:cts:latinLit:phi0917.phi001:4.387	Poenituit, tolerasse sitim, frustraque rogasse
urn:cts:latinLit:phi0917.phi001:4.388	Prospera bella deos.  Nempe usis Marte secundo
urn:cts:latinLit:phi0917.phi001:4.389	Tot dubiae restant acies, tot in orbe labores:
urn:cts:latinLit:phi0917.phi001:4.390	Ut numquam fortuna labet successibus anceps,
urn:cts:latinLit:phi0917.phi001:4.391	Vincendum toties, terras fundendus in omnes
urn:cts:latinLit:phi0917.phi001:4.392	Est cruor, et Caesar per tot sua fata sequendus.
urn:cts:latinLit:phi0917.phi001:4.393	Felix, qui potuit, mundi nutante ruina,
urn:cts:latinLit:phi0917.phi001:4.394	Quo iaceat iam scire loco. Non proelia fessos
urn:cts:latinLit:phi0917.phi001:4.395	Ulla vocant, certos non rumpunt classica somnos.
urn:cts:latinLit:phi0917.phi001:4.396	Iam coniux natique rudes et sordida tecta
urn:cts:latinLit:phi0917.phi001:4.397	Et non deductos recipit sua terra colonos.
urn:cts:latinLit:phi0917.phi001:4.398	Hoc quoque securis oneris fortuna remisit,
urn:cts:latinLit:phi0917.phi001:4.399	Sollicitus menti quod abest favor. Ille salutis
urn:cts:latinLit:phi0917.phi001:4.400	Est auctor, dux ille fuit. Sic proelia soli
urn:cts:latinLit:phi0917.phi001:4.401	Felices nullo spectant civilia voto.
urn:cts:latinLit:phi0917.phi001:4.402	Non eadem belli totum fortuna per orbem
urn:cts:latinLit:phi0917.phi001:4.403	Constitit: in partes aliquid sed Caesaris ausa eat,
urn:cts:latinLit:phi0917.phi001:4.404	Qua maria Hadriaci longas ferit unda Salonas,
urn:cts:latinLit:phi0917.phi001:4.405	Et tepidum in molles Zephyros excurrit Iader.
urn:cts:latinLit:phi0917.phi001:4.406	Illic, bellaci confisus gente Curictum,
urn:cts:latinLit:phi0917.phi001:4.407	Quos alit Hadriaco tellus circumflua ponto,
urn:cts:latinLit:phi0917.phi001:4.408	Clauditur extrema residens Antonius ora,
urn:cts:latinLit:phi0917.phi001:4.409	Cautus ab incursu belli, si sola recedat,
urn:cts:latinLit:phi0917.phi001:4.410	Expugnat quae tuta, fames. Non pabula tellus
urn:cts:latinLit:phi0917.phi001:4.411	Pascendis submittit equis, non proserit ullam
urn:cts:latinLit:phi0917.phi001:4.412	Flava Ceres segetem: spoliabat gramine campum
urn:cts:latinLit:phi0917.phi001:4.413	Miles, et adtonso miseris iam dentibus arvo
urn:cts:latinLit:phi0917.phi001:4.414	Castrorum siccas de cespite vulserat herbas,
urn:cts:latinLit:phi0917.phi001:4.415	Ut primum adversae socios in litore terrae
urn:cts:latinLit:phi0917.phi001:4.416	Et Basilum videre ducem: nova furta per aequor
urn:cts:latinLit:phi0917.phi001:4.417	Exquisita fugae. Neque enim de more carinas
urn:cts:latinLit:phi0917.phi001:4.418	Extendunt, puppesque levant, sed firma gerendis
urn:cts:latinLit:phi0917.phi001:4.419	Molibus insolito contexunt robora ductu.
urn:cts:latinLit:phi0917.phi001:4.420	Namque ratem vacuae sustentant undique cuppae,
urn:cts:latinLit:phi0917.phi001:4.421	Quarum porrectis series constricta catenis
urn:cts:latinLit:phi0917.phi001:4.422	Ordinibus geminis obliquas excipit alnos.
urn:cts:latinLit:phi0917.phi001:4.423	Nec gerit expositum telis in fronte patenti
urn:cts:latinLit:phi0917.phi001:4.424	Remigium: sed, quod trabibus circumdedit aequor,
urn:cts:latinLit:phi0917.phi001:4.425	Hoc ferit, et taciti praebet miracula cursus,
urn:cts:latinLit:phi0917.phi001:4.426	Quod nec vela ferat, nec apertas verberet undas.
urn:cts:latinLit:phi0917.phi001:4.427	Tunc freta servantur, dum se declivibus undis
urn:cts:latinLit:phi0917.phi001:4.428	Aestus agat, refluoque mari nudentur arenae.
urn:cts:latinLit:phi0917.phi001:4.429	Iamque relabenti crescebant litora ponto;
urn:cts:latinLit:phi0917.phi001:4.430	Missa ratis prono defertur lapsa profundo,
urn:cts:latinLit:phi0917.phi001:4.431	Et geminae comites. Cunctas super ardua turris
urn:cts:latinLit:phi0917.phi001:4.432	Eminet, et tremulis tabulata minantia pinnis.
urn:cts:latinLit:phi0917.phi001:4.433	Noluit Illyricae custos Octavius undae
urn:cts:latinLit:phi0917.phi001:4.434	Confestim tentare ratem, celeresque carinas
urn:cts:latinLit:phi0917.phi001:4.435	Continuit, cursu crescat dum praeda secundo:
urn:cts:latinLit:phi0917.phi001:4.436	Et temere ingressos repetendum invitat ad aequor
urn:cts:latinLit:phi0917.phi001:4.437	Pace maris. Sic dum pavidos formidine cervos
urn:cts:latinLit:phi0917.phi001:4.438	Claudat odoratae metuentes aera pennae,
urn:cts:latinLit:phi0917.phi001:4.439	Aut dum dispositis adtollat retia varis
urn:cts:latinLit:phi0917.phi001:4.440	Venator, tenet ora levis clamosa Molossi,
urn:cts:latinLit:phi0917.phi001:4.441	Spartanos Cretasque ligat: nec creditur ulli
urn:cts:latinLit:phi0917.phi001:4.442	Silva cani, nisi qui presso vestigia rostro
urn:cts:latinLit:phi0917.phi001:4.443	Colligit, et praeda nescit latrare reperta,
urn:cts:latinLit:phi0917.phi001:4.444	Contentus tremulo monstrasse cubilia loro.
urn:cts:latinLit:phi0917.phi001:4.445	Nec mora: complentur moles, avideque petitis
urn:cts:latinLit:phi0917.phi001:4.446	Insula deseritur ratibus, quo tempore primas
urn:cts:latinLit:phi0917.phi001:4.447	Impedit ad noctem  iam lux extrema tenebras.
urn:cts:latinLit:phi0917.phi001:4.448	At Pompeianus fraudes innectere ponto
urn:cts:latinLit:phi0917.phi001:4.449	Antiqua parat arte Cilix, passusque vacare
urn:cts:latinLit:phi0917.phi001:4.450	Summa freti, medio suspendit vincula ponto,
urn:cts:latinLit:phi0917.phi001:4.451	Et laxas fluitare sinit religatque catenas
urn:cts:latinLit:phi0917.phi001:4.452	Rupis ab Illyricae scopulis. Nec prima, nec illa,
urn:cts:latinLit:phi0917.phi001:4.453	Quae sequitur, tardata ratis: sed tertia moles
urn:cts:latinLit:phi0917.phi001:4.454	Haesit, et ad cautes adducto fune secuta est.
urn:cts:latinLit:phi0917.phi001:4.455	Impendent cava saxa mari, ruituraque semper
urn:cts:latinLit:phi0917.phi001:4.456	Stat (mirum) moles, et silvis aequor inumbrat.
urn:cts:latinLit:phi0917.phi001:4.457	Huc fractas Aquilone rates submersaque pontus
urn:cts:latinLit:phi0917.phi001:4.458	Corpora saepe tulit, caecisque abscondit in antris:
urn:cts:latinLit:phi0917.phi001:4.459	Restituit raptus tectum mare: quumque cavernae
urn:cts:latinLit:phi0917.phi001:4.460	Evomuere fretum, contorti verticis undae
urn:cts:latinLit:phi0917.phi001:4.461	Tauromenitanam vincunt fervore Charybdin.
urn:cts:latinLit:phi0917.phi001:4.462	Hic Opiterginis moles onerata colonis
urn:cts:latinLit:phi0917.phi001:4.463	Constitit: hanc omni puppes statione solutae
urn:cts:latinLit:phi0917.phi001:4.464	Circumeunt: alii rupes ac litora complent.
urn:cts:latinLit:phi0917.phi001:4.465	Vulteius tacitas sensit sub gurgite fraudes;
urn:cts:latinLit:phi0917.phi001:4.466	(Dux erat ille ratis,) frustra qui vincula ferro
urn:cts:latinLit:phi0917.phi001:4.467	Rumpere conatus, poscit spe proelia nulla,
urn:cts:latinLit:phi0917.phi001:4.468	Incertus qua terga daret, qua pectora bello.
urn:cts:latinLit:phi0917.phi001:4.469	Hoc tamen in casu, quantum deprensa valebat,
urn:cts:latinLit:phi0917.phi001:4.470	Effecit virtus: inter tot millia captae
urn:cts:latinLit:phi0917.phi001:4.471	Circumfusa rati et plenam vix inde cohortem
urn:cts:latinLit:phi0917.phi001:4.472	Pugna fuit; non longa quidem: nam condidit atra
urn:cts:latinLit:phi0917.phi001:4.473	Nox lucem dubiam, pacemque habuere tenebrae.
urn:cts:latinLit:phi0917.phi001:4.474	Tunc sic adtonitam venturaque fata paventem
urn:cts:latinLit:phi0917.phi001:4.475	Rexit magnanima Vulteius voce cohortem:
urn:cts:latinLit:phi0917.phi001:4.476	Libera non ultra, parva quam nocte, iuventus,
urn:cts:latinLit:phi0917.phi001:4.477	Consulite extremis angusto tempore rebus.
urn:cts:latinLit:phi0917.phi001:4.478	Vita brevis nulli super est, qui tempus in illa
urn:cts:latinLit:phi0917.phi001:4.479	Quaerendae sibi mortis habet: nec gloria leti
urn:cts:latinLit:phi0917.phi001:4.480	Inferior, iuvenes, admoto occurrere fato.
urn:cts:latinLit:phi0917.phi001:4.481	Omnibus incerto venturae tempore vitae,
urn:cts:latinLit:phi0917.phi001:4.482	Par animi laus est, et quos speraveris annos
urn:cts:latinLit:phi0917.phi001:4.483	Perdere, et extremae momentum abrumpere lucis,
urn:cts:latinLit:phi0917.phi001:4.484	Accersas dum fata manu.    Non cogitur ullus
urn:cts:latinLit:phi0917.phi001:4.485	Velle mori. Fuga nulla patet: stant undique nostris
urn:cts:latinLit:phi0917.phi001:4.486	Intenti cives iugulis. Decernite letum,
urn:cts:latinLit:phi0917.phi001:4.487	Et metus omnis abest: cupias quodcumque necesse est.
urn:cts:latinLit:phi0917.phi001:4.488	Non tamen in caeca bellorum nube cadendum est,
urn:cts:latinLit:phi0917.phi001:4.489	Aut cum permixtis acies sua tela tenebris
urn:cts:latinLit:phi0917.phi001:4.490	Involvunt, conserta iacent cum corpora campo,
urn:cts:latinLit:phi0917.phi001:4.491	In medium mors omnis abit, perit obruta virtus.
urn:cts:latinLit:phi0917.phi001:4.492	Nos in conspicua sociis hostique carina
urn:cts:latinLit:phi0917.phi001:4.493	Constituere dei. Praebebunt aequora testes,
urn:cts:latinLit:phi0917.phi001:4.494	Praebebunt terrae, summis dabit insula saxis:
urn:cts:latinLit:phi0917.phi001:4.495	Spectabunt geminae diverso e litore partes.
urn:cts:latinLit:phi0917.phi001:4.496	Nescio quod nostris magnum et memorabile fatis
urn:cts:latinLit:phi0917.phi001:4.497	Exemplum, Fortuna, paras.    Quaecumque per aevum
urn:cts:latinLit:phi0917.phi001:4.498	Exhibuit monumenta fides, servataque ferro
urn:cts:latinLit:phi0917.phi001:4.499	Militiae pietas, transibit nostra iuventus.
urn:cts:latinLit:phi0917.phi001:4.500	Namque suis pro te gladiis incumbere, Caesar,
urn:cts:latinLit:phi0917.phi001:4.501	Esse parum  scimus: sed non maiora supersunt
urn:cts:latinLit:phi0917.phi001:4.502	Obsessis, tanti quae pignora demus amoris.
urn:cts:latinLit:phi0917.phi001:4.503	Abscidit nostrae multum sors invida laudi,
urn:cts:latinLit:phi0917.phi001:4.504	Quod non cum senibus capti natisque tenemur.
urn:cts:latinLit:phi0917.phi001:4.505	Indomitos sciat esse viros, timeatque furentes
urn:cts:latinLit:phi0917.phi001:4.506	Et morti faciles animos, et gaudeat hostis
urn:cts:latinLit:phi0917.phi001:4.507	Non plures haesisse rates.  Tentare parabunt
urn:cts:latinLit:phi0917.phi001:4.508	Foederibus, turpique volent corrumpere vita.
urn:cts:latinLit:phi0917.phi001:4.509	O utinam, quo plus habeat mors unica famae,
urn:cts:latinLit:phi0917.phi001:4.510	Promittant veniam, iubeant sperare salutem:
urn:cts:latinLit:phi0917.phi001:4.511	Ne nos, cum calido fodiemus viscera ferro,
urn:cts:latinLit:phi0917.phi001:4.512	Desperasse putent.  Magna virtute merendum est,
urn:cts:latinLit:phi0917.phi001:4.513	Caesar ut, amissis inter tot millia paucis,
urn:cts:latinLit:phi0917.phi001:4.514	Hoc damnum clademque vocet. Dent fata recessum
urn:cts:latinLit:phi0917.phi001:4.515	Emittantque licet, vitare instantia nolim.
urn:cts:latinLit:phi0917.phi001:4.516	Proieci vitam, comites, totusque futurae
urn:cts:latinLit:phi0917.phi001:4.517	Mortis agor stimulis: furor est. Agnoscere solis
urn:cts:latinLit:phi0917.phi001:4.518	Permissum est, quos iam tangit vicinia fati,
urn:cts:latinLit:phi0917.phi001:4.519	Victurosque dei celant, ut vivere durent,
urn:cts:latinLit:phi0917.phi001:4.520	Felix esse mori. Sic cunctas sustulit ardor
urn:cts:latinLit:phi0917.phi001:4.521	Nobilium mentes iuvenum: cum sidera coeli
urn:cts:latinLit:phi0917.phi001:4.522	Ante ducis voces oculis humentibus omnes
urn:cts:latinLit:phi0917.phi001:4.523	Adspicerent, flexoque Ursae temone paverent,
urn:cts:latinLit:phi0917.phi001:4.524	Iidem, cum fortes animos praecepta subissent,
urn:cts:latinLit:phi0917.phi001:4.525	Optavere diem. Nec segnis mergere ponto
urn:cts:latinLit:phi0917.phi001:4.526	Tunc erat astra polus: nam sol Ledaea tenebat
urn:cts:latinLit:phi0917.phi001:4.527	Sidera, vicino cum lux altissima Cancro est:
urn:cts:latinLit:phi0917.phi001:4.528	Nox tum Thessalicas urgebat parva sagittas.
urn:cts:latinLit:phi0917.phi001:4.529	Detegit orta dies stantes in rupibus Istros,
urn:cts:latinLit:phi0917.phi001:4.530	Pugnacesque mari Graia cum classe Liburnos.
urn:cts:latinLit:phi0917.phi001:4.531	Tentavere prius suspenso vincere bello
urn:cts:latinLit:phi0917.phi001:4.532	Foederibus, fieret captis si dulcior ipsa
urn:cts:latinLit:phi0917.phi001:4.533	Mortis vita mora. Stabat devota inventus,
urn:cts:latinLit:phi0917.phi001:4.534	Damnata iam luce ferox, securaque pugnae
urn:cts:latinLit:phi0917.phi001:4.535	Promisso sibi fine manu: nullique tumultus
urn:cts:latinLit:phi0917.phi001:4.536	Excussere viris mentes ad summa paratas:
urn:cts:latinLit:phi0917.phi001:4.537	Innumerasque simul pauci terraque marique
urn:cts:latinLit:phi0917.phi001:4.538	Sustinuere manus: tanta est fiducia mortis.
urn:cts:latinLit:phi0917.phi001:4.539	Utque satis bello visum est fluxisse cruoris,
urn:cts:latinLit:phi0917.phi001:4.540	Versus ab hoste furor. Primus dux ipse carinae
urn:cts:latinLit:phi0917.phi001:4.541	Vulteius, iugulo poscens iam fata retecto,
urn:cts:latinLit:phi0917.phi001:4.542	Ecquis, ait, iuvenum est, cuius sit dextra cruore
urn:cts:latinLit:phi0917.phi001:4.543	Digna meo, certaque fide per vulnera nostra
urn:cts:latinLit:phi0917.phi001:4.544	Testetur se velle mori?  Nec plura locuto
urn:cts:latinLit:phi0917.phi001:4.545	Viscera non unus iamdudum transigit ensis.
urn:cts:latinLit:phi0917.phi001:4.546	Collaudat cunctos: sed eum, cui vulnera prima
urn:cts:latinLit:phi0917.phi001:4.547	Debebat, grato moriens interficit ictu.
urn:cts:latinLit:phi0917.phi001:4.548	Concurrent alii, totamque in partibus unis
urn:cts:latinLit:phi0917.phi001:4.549	Bellorum fecere nefas. Sic semine Cadmi
urn:cts:latinLit:phi0917.phi001:4.550	Emicuit Dircaea cohors, ceciditque suorum
urn:cts:latinLit:phi0917.phi001:4.551	Vulneribus, dirum Thebanis fratribus omen:
urn:cts:latinLit:phi0917.phi001:4.552	Phasidos et campis insomni dente creati
urn:cts:latinLit:phi0917.phi001:4.553	Terrigenae, missa magicis e cantibus ira,
urn:cts:latinLit:phi0917.phi001:4.554	Cognato tantos complerunt sanguine sulcos:
urn:cts:latinLit:phi0917.phi001:4.555	Ipsaque, inexpertis quod primum fecerat herbis,
urn:cts:latinLit:phi0917.phi001:4.556	Expavit Medea nefas. Sic mutua pacti
urn:cts:latinLit:phi0917.phi001:4.557	Fata cadunt iuvenes: nimiumque in morte virorum
urn:cts:latinLit:phi0917.phi001:4.558	Mors virtutis habet: pariter sternuntque caduntque
urn:cts:latinLit:phi0917.phi001:4.559	Vulnere letali: nec quemquam dextra fefellit,
urn:cts:latinLit:phi0917.phi001:4.560	Cum feriat moriente manu. Nec vulnus adactis
urn:cts:latinLit:phi0917.phi001:4.561	Debetur gladiis: percussum est pectore ferrum,
urn:cts:latinLit:phi0917.phi001:4.562	Et iugulis pressere manum. Cum sorte cruenta
urn:cts:latinLit:phi0917.phi001:4.563	Fratribus incurrant fratres, natusque parenti,
urn:cts:latinLit:phi0917.phi001:4.564	Haud trepidante tamen toto cum pondere dextra
urn:cts:latinLit:phi0917.phi001:4.565	Exegere enses. Pietas ferientibus una,
urn:cts:latinLit:phi0917.phi001:4.566	Non repetisse, fuit. Iam latis viscera lapsa
urn:cts:latinLit:phi0917.phi001:4.567	Semianimes traxere foris, multumque cruoris
urn:cts:latinLit:phi0917.phi001:4.568	Infudere mari. Despectam cernere lucem,
urn:cts:latinLit:phi0917.phi001:4.569	Victoresque suos vultu spectare superbo,
urn:cts:latinLit:phi0917.phi001:4.570	Et mortem sentire iuvat. Iam strage cruenta
urn:cts:latinLit:phi0917.phi001:4.571	Conspicitur cumulata ratis: bustisque remittunt
urn:cts:latinLit:phi0917.phi001:4.572	Corpora victores, ducibus mirantibus, ulli
urn:cts:latinLit:phi0917.phi001:4.573	Esse ducem tanti. Nullam maiore locuta est
urn:cts:latinLit:phi0917.phi001:4.574	Ore ratem totum discurrens fama per orbem.
urn:cts:latinLit:phi0917.phi001:4.575	Non tamen ignavae post haec exempla virorum
urn:cts:latinLit:phi0917.phi001:4.576	Percipient gentes, quam sit non ardua virtus
urn:cts:latinLit:phi0917.phi001:4.577	Servitium fugisse manu. Sed regna timentur
urn:cts:latinLit:phi0917.phi001:4.578	Ob ferrum, et saevis libertas uritur armis:
urn:cts:latinLit:phi0917.phi001:4.579	Ignoratque datos, ne quisquam serviat, enses.
urn:cts:latinLit:phi0917.phi001:4.580	Mors, utinam pavidos vitae subducere nolles,
urn:cts:latinLit:phi0917.phi001:4.581	Sed virtus te sola daret!   Non segnior illo
urn:cts:latinLit:phi0917.phi001:4.582	Marte fuit, qui tunc Libycis exarsit in arvis.
urn:cts:latinLit:phi0917.phi001:4.583	Namque rates audax Lilybaeo litore solvit
urn:cts:latinLit:phi0917.phi001:4.584	Curio: nec forti velis Aquilone recepto
urn:cts:latinLit:phi0917.phi001:4.585	Inter semirutas magnae Carthaginis arces
urn:cts:latinLit:phi0917.phi001:4.586	Et Clupeam tenuit stationis litora notae:
urn:cts:latinLit:phi0917.phi001:4.587	Primaque castra locat cano procul aequore, qua se
urn:cts:latinLit:phi0917.phi001:4.588	Bagrada lentus agit, siccae sulcator arenae.
urn:cts:latinLit:phi0917.phi001:4.589	Inde petit tumulos exesasque undique rupes,
urn:cts:latinLit:phi0917.phi001:4.590	Antaei quae regna vocat non vana vetustas.
urn:cts:latinLit:phi0917.phi001:4.591	Nominis antiqui cupientem noscere caussas
urn:cts:latinLit:phi0917.phi001:4.592	Cognita per multos docuit rudis incola patres,
urn:cts:latinLit:phi0917.phi001:4.593	Nondum post genitos Tellus effeta gigantes,
urn:cts:latinLit:phi0917.phi001:4.594	Terribilem Libyeis partum concepit in antris.
urn:cts:latinLit:phi0917.phi001:4.595	Nec tam iusta fuit terrarum gloria Typhon,
urn:cts:latinLit:phi0917.phi001:4.596	Aut Tityos Briareusque ferox: coeloque pepercit,
urn:cts:latinLit:phi0917.phi001:4.597	Quod non Phlegraeis Antaeum sustulit arvis.
urn:cts:latinLit:phi0917.phi001:4.598	Hoc quoque tam vastas cumulavit munere vires
urn:cts:latinLit:phi0917.phi001:4.599	Terra sui foetus, quod, cum tetigere parentem,
urn:cts:latinLit:phi0917.phi001:4.600	Iam defecta vigent renovato robore membra.
urn:cts:latinLit:phi0917.phi001:4.601	Haec illi spelunca domus: latuisse sub alta
urn:cts:latinLit:phi0917.phi001:4.602	Rupe ferunt, epulas raptos habuisse leones.
urn:cts:latinLit:phi0917.phi001:4.603	Ad somnos non terga ferae praebere cubile
urn:cts:latinLit:phi0917.phi001:4.604	Adsuerunt, non silva torum: viresque resumit
urn:cts:latinLit:phi0917.phi001:4.605	In nuda tellure iacens. Periere coloni
urn:cts:latinLit:phi0917.phi001:4.606	Arvorum Libyes: pereunt, quos adpulit aequor,
urn:cts:latinLit:phi0917.phi001:4.607	Auxilioque diu virtus non usa cadendi,
urn:cts:latinLit:phi0917.phi001:4.608	Terrae spernit opes:  invictus robore cunctis,
urn:cts:latinLit:phi0917.phi001:4.609	Quamvis staret, erat.  Tandem vulgata cruenti
urn:cts:latinLit:phi0917.phi001:4.610	Fama mali, terras monstris aequorque levantem
urn:cts:latinLit:phi0917.phi001:4.611	Magnanimum Alciden Libycas excivit in oras.
urn:cts:latinLit:phi0917.phi001:4.612	Ille Cleonaei proiecit terga leonis,
urn:cts:latinLit:phi0917.phi001:4.613	Antaeus Libyci. Perfudit membra liquore
urn:cts:latinLit:phi0917.phi001:4.614	Hospes, Olympiacae servato more palaestrae:
urn:cts:latinLit:phi0917.phi001:4.615	Ille, parum fidens pedibus contingere matrem,
urn:cts:latinLit:phi0917.phi001:4.616	Auxilium membris calidas infundit arenas.
urn:cts:latinLit:phi0917.phi001:4.617	Conseruere  manus et multo brachia nexu.
urn:cts:latinLit:phi0917.phi001:4.618	Colla diu gravibus frustra tentata lacertis:
urn:cts:latinLit:phi0917.phi001:4.619	Immotumque caput fixa cum fronte tenetur:
urn:cts:latinLit:phi0917.phi001:4.620	Miranturque habuisse parem. Nec viribus uti
urn:cts:latinLit:phi0917.phi001:4.621	Alcides primo voluit certamine totis,
urn:cts:latinLit:phi0917.phi001:4.622	Exhausitque virum: quod creber anhelitus illi
urn:cts:latinLit:phi0917.phi001:4.623	Prodidit, et gelidus fesso de corpore sudor.
urn:cts:latinLit:phi0917.phi001:4.624	Tunc cervix lassata quati: tunc pectore pectus
urn:cts:latinLit:phi0917.phi001:4.625	Urgeri: tunc obliqua percussa labare
urn:cts:latinLit:phi0917.phi001:4.626	Crura manu. Iam terga viri cedentia victor
urn:cts:latinLit:phi0917.phi001:4.627	Adligat, et medium, compressis ilibus, arctat:
urn:cts:latinLit:phi0917.phi001:4.628	Inguinaque insertis pedibus distendit, et omnem
urn:cts:latinLit:phi0917.phi001:4.629	Explicuit per membra virum. Rapit arida tellus
urn:cts:latinLit:phi0917.phi001:4.630	Sudorem: calido complentur sanguine venae.
urn:cts:latinLit:phi0917.phi001:4.631	Intumuere tori, totosque induruit artus,
urn:cts:latinLit:phi0917.phi001:4.632	Herculeosque novo laxavit corpore nodos.
urn:cts:latinLit:phi0917.phi001:4.633	Constitit Alcides stupefactus robore tanto:
urn:cts:latinLit:phi0917.phi001:4.634	Nec sic Inachiis, quamvis rudis esset, in undis
urn:cts:latinLit:phi0917.phi001:4.635	Desectam timuit, reparatis anguibus, hydram.
urn:cts:latinLit:phi0917.phi001:4.636	Conflixere pares, telluris viribus ille,
urn:cts:latinLit:phi0917.phi001:4.637	Ille suis. Numquam saevae sperare novercae
urn:cts:latinLit:phi0917.phi001:4.638	Plus licuit.  Videt exhaustos sudoribus artus
urn:cts:latinLit:phi0917.phi001:4.639	Cervicemque viri siccam, qua ferret Olympum.
urn:cts:latinLit:phi0917.phi001:4.640	Utque iterum fessis iniecit brachia membris,
urn:cts:latinLit:phi0917.phi001:4.641	Non exspectatis Antaeus viribus hostis
urn:cts:latinLit:phi0917.phi001:4.642	Sponte cadit, maiorque, accepto robore, surgit.
urn:cts:latinLit:phi0917.phi001:4.643	Quisquis inest terris, in fessos spiritus artus
urn:cts:latinLit:phi0917.phi001:4.644	Egeritur; tellusque viro luctante laborat.
urn:cts:latinLit:phi0917.phi001:4.645	Ut tandem auxilium tactae prodesse parentis
urn:cts:latinLit:phi0917.phi001:4.646	Alcides sensit: standum est tibi, dixit, et ultra
urn:cts:latinLit:phi0917.phi001:4.647	Non credere solo, sternique vetabere terra.
urn:cts:latinLit:phi0917.phi001:4.648	Haerebis pressis intra mea pectora membris:
urn:cts:latinLit:phi0917.phi001:4.649	Huc, Antaee, cades. Sic fatus, sustulit alte
urn:cts:latinLit:phi0917.phi001:4.650	Nitentem in terras iuvenem. Morientis in artus
urn:cts:latinLit:phi0917.phi001:4.651	Non potuit nati tellus submittere vires.
urn:cts:latinLit:phi0917.phi001:4.652	Alcides medium tenuit: iam pectora pigro
urn:cts:latinLit:phi0917.phi001:4.653	Stricta gelu: terrisque diu non credidit hostem.
urn:cts:latinLit:phi0917.phi001:4.654	Hinc, aevi veteris custos, famosa vetustas
urn:cts:latinLit:phi0917.phi001:4.655	Miratrixque sui signavit nomine terras.
urn:cts:latinLit:phi0917.phi001:4.656	Sed maiora dedit cognomina collibus istis,
urn:cts:latinLit:phi0917.phi001:4.657	Poenum qui Latiis revocavit ab arcibus hostem,
urn:cts:latinLit:phi0917.phi001:4.658	Scipio. Iam sedes Libyca tellure potito
urn:cts:latinLit:phi0917.phi001:4.659	Haec fuit. En, veteris cernis vestigia valli.
urn:cts:latinLit:phi0917.phi001:4.660	Romana hos primum tenuit victoria campos.
urn:cts:latinLit:phi0917.phi001:4.661	Curio laetatus, tamquam fortuna locorum
urn:cts:latinLit:phi0917.phi001:4.662	Bella gerat, servetque ducum sibi fata priorum,
urn:cts:latinLit:phi0917.phi001:4.663	Felici non fausta loco tentoria ponens,
urn:cts:latinLit:phi0917.phi001:4.664	Indulsit castris, et collibus abstulit omen,
urn:cts:latinLit:phi0917.phi001:4.665	Sollicitatque feros non aequis viribus hostes.
urn:cts:latinLit:phi0917.phi001:4.666	Omnis Romanis quae cesserat Africa signis,
urn:cts:latinLit:phi0917.phi001:4.667	Tunc Vari sub iure fuit: qui, robore quamquam
urn:cts:latinLit:phi0917.phi001:4.668	Confisus Latio, regis tamen undique vires
urn:cts:latinLit:phi0917.phi001:4.669	Excivit Libycae gentis, extremaque mundi
urn:cts:latinLit:phi0917.phi001:4.670	Signa, suum comitata Iubam. Non fusior ulli
urn:cts:latinLit:phi0917.phi001:4.671	Terra fuit domino: qua sunt longissima regna,
urn:cts:latinLit:phi0917.phi001:4.672	Cardine ab occiduo vicinus Gadibus Atlas
urn:cts:latinLit:phi0917.phi001:4.673	Terminat: a medio confinis Syrtibus Hammon:
urn:cts:latinLit:phi0917.phi001:4.674	At qua lata iacet vasti plaga fervida regni,
urn:cts:latinLit:phi0917.phi001:4.675	Distinet Oceanum, zonaeque exusta calentis
urn:cts:latinLit:phi0917.phi001:4.676	Sufficiunt spatio. Populi tot castra sequuntur:
urn:cts:latinLit:phi0917.phi001:4.677	Autololes, Numidaeque vagi, semperque paratus
urn:cts:latinLit:phi0917.phi001:4.678	Inculto Gaetulus equo: tunc concolor Indo
urn:cts:latinLit:phi0917.phi001:4.679	Maurus, inops Nasamon, mixti Garamante perusto
urn:cts:latinLit:phi0917.phi001:4.680	Marmaridae volucres, aequaturusque sagittas
urn:cts:latinLit:phi0917.phi001:4.681	Medorum,    tremulum cum torsit missile, Mazax:
urn:cts:latinLit:phi0917.phi001:4.682	Et gens quae nudo residens Massylia dorso
urn:cts:latinLit:phi0917.phi001:4.683	Ora levi flectit frenorum nescia virga:
urn:cts:latinLit:phi0917.phi001:4.684	Et solitus vacuis errare mapalibus Afer
urn:cts:latinLit:phi0917.phi001:4.685	Venator, ferrique simul fiducia non est,
urn:cts:latinLit:phi0917.phi001:4.686	Vestibus iratos laxis operire leones.
urn:cts:latinLit:phi0917.phi001:4.687	Nec solum studiis civilibus arma parabat,
urn:cts:latinLit:phi0917.phi001:4.688	Privatae sed bella dabat Iuba concitus irae.
urn:cts:latinLit:phi0917.phi001:4.689	Hunc quoque, quo superos humanaque polluit anno,
urn:cts:latinLit:phi0917.phi001:4.690	Lege tribunicia solio depellere avorum
urn:cts:latinLit:phi0917.phi001:4.691	Curio tentarat, Libyamque auferre tyranno,
urn:cts:latinLit:phi0917.phi001:4.692	Dum regnum te, Roma, facit. Memor ille doloris
urn:cts:latinLit:phi0917.phi001:4.693	Hoc bellum sceptri fructum putat esse retenti.
urn:cts:latinLit:phi0917.phi001:4.694	Hac igitur regis trepidat iam Curio fama,
urn:cts:latinLit:phi0917.phi001:4.695	Et quod Caesareis numquam devota iuventus
urn:cts:latinLit:phi0917.phi001:4.696	Illa nimis castris, nec Rheni miles in undis
urn:cts:latinLit:phi0917.phi001:4.697	Exploratus erat, Corfini captus in arce,
urn:cts:latinLit:phi0917.phi001:4.698	Infidusque novis ducibus, dubiusque priori,
urn:cts:latinLit:phi0917.phi001:4.699	Fas utrumque putat. Sed postquam languida segni
urn:cts:latinLit:phi0917.phi001:4.700	Cernit cuncta metu, nocturnaque munia valli
urn:cts:latinLit:phi0917.phi001:4.701	Desolata fuga, trepida sic mente profatur:
urn:cts:latinLit:phi0917.phi001:4.702	Audendo magnus tegitur timor: arma capessam
urn:cts:latinLit:phi0917.phi001:4.703	Ipse prior: campum miles descendat in aequum,
urn:cts:latinLit:phi0917.phi001:4.704	Dum meus est: variam semper dant otia mentem.
urn:cts:latinLit:phi0917.phi001:4.705	Eripe consilium pugna. Cum dira voluntas
urn:cts:latinLit:phi0917.phi001:4.706	Ense subit presso, et galeae texere pudorem,
urn:cts:latinLit:phi0917.phi001:4.707	Quis conferre duces meminit? quis pendere caussas?
urn:cts:latinLit:phi0917.phi001:4.708	Qua stetit, inde favet: veluti fatalis arenae
urn:cts:latinLit:phi0917.phi001:4.709	Muneribus non ira vetus concurrere cogit
urn:cts:latinLit:phi0917.phi001:4.710	Productos: odere pares. Sic fatus, apertis
urn:cts:latinLit:phi0917.phi001:4.711	Instruxit campis acies: quem blanda futuris
urn:cts:latinLit:phi0917.phi001:4.712	Deceptura malis belli fortuna recepit.
urn:cts:latinLit:phi0917.phi001:4.713	Nam pepulit Varum campo, nudataque foeda
urn:cts:latinLit:phi0917.phi001:4.714	Terga fuga, donec vetuerunt castra, cecidit.
urn:cts:latinLit:phi0917.phi001:4.715	Tristia sed postquam superati proelia Vari
urn:cts:latinLit:phi0917.phi001:4.716	Sunt audita Iubae: laetus, quod gloria belli
urn:cts:latinLit:phi0917.phi001:4.717	Sit rebus servata suis, rapit agmina furtim,
urn:cts:latinLit:phi0917.phi001:4.718	Obscuratque suam per iussa silentia famam,
urn:cts:latinLit:phi0917.phi001:4.719	Hoc solum metuens, incautus ab hoste timeri.
urn:cts:latinLit:phi0917.phi001:4.720	Mittitur, exigua qui proelia prima lacessat
urn:cts:latinLit:phi0917.phi001:4.721	Eliciatque manu, Numidis a rege secundus,
urn:cts:latinLit:phi0917.phi001:4.722	Ut sibi commissi simulator Sabura belli.
urn:cts:latinLit:phi0917.phi001:4.723	Ipse cava regni vires in valle retentat:
urn:cts:latinLit:phi0917.phi001:4.724	Aspidas ut Pharias cauda sollertior hostis
urn:cts:latinLit:phi0917.phi001:4.725	Ludit, et iratas incerta provocat umbra:
urn:cts:latinLit:phi0917.phi001:4.726	Obliquusque caput vanas serpentis in auras
urn:cts:latinLit:phi0917.phi001:4.727	Effusae tuto comprendit guttura morsu
urn:cts:latinLit:phi0917.phi001:4.728	Letiferam citra saniem: tunc irrita pestis
urn:cts:latinLit:phi0917.phi001:4.729	Exprimitur, faucesque fluunt pereunte veneno.
urn:cts:latinLit:phi0917.phi001:4.730	Fraudibus eventum dederat fortuna: feroxque,
urn:cts:latinLit:phi0917.phi001:4.731	Non exploratis occulti viribus hostis,
urn:cts:latinLit:phi0917.phi001:4.732	Curio nocturnum castris erumpere cogit
urn:cts:latinLit:phi0917.phi001:4.733	Ignotisque equitem late discurrere campis.
urn:cts:latinLit:phi0917.phi001:4.734	Ipse sub aurorae primos excedere motus
urn:cts:latinLit:phi0917.phi001:4.735	Signa iubet castris, multum frustraque rogatus
urn:cts:latinLit:phi0917.phi001:4.736	Ut Libycas metuat fraudes, infectaque semper
urn:cts:latinLit:phi0917.phi001:4.737	Punica bella dolis. Leti fortuna propinqui
urn:cts:latinLit:phi0917.phi001:4.738	Tradiderat fatis iuvenem: bellumque trahebat
urn:cts:latinLit:phi0917.phi001:4.739	Auctorem civile suum. Super ardua ducit
urn:cts:latinLit:phi0917.phi001:4.740	Saxa, super cautes, abrupto limite, signa:
urn:cts:latinLit:phi0917.phi001:4.741	Cum procul e summis conspecti collibus hostes
urn:cts:latinLit:phi0917.phi001:4.742	Fraude sua cessere parum, dum colle relicto
urn:cts:latinLit:phi0917.phi001:4.743	Effusam patulis aciem committeret arvis.
urn:cts:latinLit:phi0917.phi001:4.744	Ille, fugam credens, simulatae nescius artis,
urn:cts:latinLit:phi0917.phi001:4.745	Ut victor, medios aciem proiecit in agros.
urn:cts:latinLit:phi0917.phi001:4.746	tunc primum patuere doli, Numidaeque fugaces
urn:cts:latinLit:phi0917.phi001:4.747	Undique completis clauserunt montibus agmen.
urn:cts:latinLit:phi0917.phi001:4.748	Obstupuit dux ipse simul, perituraque turba.
urn:cts:latinLit:phi0917.phi001:4.749	Non timidi petiere fugam, non proelia fortes:
urn:cts:latinLit:phi0917.phi001:4.750	Quippe ubi non sonipes motus clangore tubarum
urn:cts:latinLit:phi0917.phi001:4.751	Saxa quatit pulsu, rigidos vexantia frenos
urn:cts:latinLit:phi0917.phi001:4.752	Ora terens, spargitque iubas, et subrigit aures,
urn:cts:latinLit:phi0917.phi001:4.753	Incertoque pedum pugnat non stare tumultu.
urn:cts:latinLit:phi0917.phi001:4.754	Fessa iacet cervix. Fumant sudoribus artus,
urn:cts:latinLit:phi0917.phi001:4.755	Oraque proiecta squalent arentia lingua:
urn:cts:latinLit:phi0917.phi001:4.756	Pectora rauca gemunt, quae creber anhelitus urguet:
urn:cts:latinLit:phi0917.phi001:4.757	Et defecta gravis longe trahit ilia pulsus:
urn:cts:latinLit:phi0917.phi001:4.758	Siccaque sanguineis durescit spuma lupatis.
urn:cts:latinLit:phi0917.phi001:4.759	Iamque gradum neque verberibus stimulisque coacti,
urn:cts:latinLit:phi0917.phi001:4.760	Nec quamvis crebris iussi calcaribus addunt.
urn:cts:latinLit:phi0917.phi001:4.761	Vulneribus coguntur equi. Nec profuit ulli
urn:cts:latinLit:phi0917.phi001:4.762	Cornipedis rupisse moras: neque enim impetus illis
urn:cts:latinLit:phi0917.phi001:4.763	Incursusque fuit: tantum profertur ad hostes,
urn:cts:latinLit:phi0917.phi001:4.764	Et spatium iaculis oblato vulnere donat.
urn:cts:latinLit:phi0917.phi001:4.765	At vagus Afer equos ut primum emisit in agmen,
urn:cts:latinLit:phi0917.phi001:4.766	Tunc campi tremuere sono: terraque soluta,
urn:cts:latinLit:phi0917.phi001:4.767	Quantus Bistonio torquetur turbine, pulvis
urn:cts:latinLit:phi0917.phi001:4.768	Aera nube sua texit, traxitque tenebras.
urn:cts:latinLit:phi0917.phi001:4.769	Ut vero in pedites fatum miserabile belli
urn:cts:latinLit:phi0917.phi001:4.770	Incubuit, nullo dubii discrimine Martis
urn:cts:latinLit:phi0917.phi001:4.771	Ancipites steterunt casus, sed tempora pugnae
urn:cts:latinLit:phi0917.phi001:4.772	Mors tenuit. Neque enim licuit procurrere contra,
urn:cts:latinLit:phi0917.phi001:4.773	Et miscere manus. Sic undique septa iuventus
urn:cts:latinLit:phi0917.phi001:4.774	Cominus obliquis et rectis eminus hastis
urn:cts:latinLit:phi0917.phi001:4.775	Obruitur: non vulneribus  nec sanguine, solum
urn:cts:latinLit:phi0917.phi001:4.776	Telorum nimbo peritura, ac pondere ferri.
urn:cts:latinLit:phi0917.phi001:4.777	Ergo acies tantae parum spissantur in orbem:
urn:cts:latinLit:phi0917.phi001:4.778	Ac, si quis metuens medium  correpsit in agmen,
urn:cts:latinLit:phi0917.phi001:4.779	Vix impune suos inter convertitur enses:
urn:cts:latinLit:phi0917.phi001:4.780	Densaturque globus, quantum pede prima relato
urn:cts:latinLit:phi0917.phi001:4.781	Constrinxit gyros acies. Non arma movendi
urn:cts:latinLit:phi0917.phi001:4.782	Iam locus est pressis: stipataque membra teruntur:
urn:cts:latinLit:phi0917.phi001:4.783	Frangitur armatum colliso pectore pectus.
urn:cts:latinLit:phi0917.phi001:4.784	Non tam laeta tulit victor spectacula Maurus,
urn:cts:latinLit:phi0917.phi001:4.785	Quam fortuna dabat: fluvios non ille cruoris,
urn:cts:latinLit:phi0917.phi001:4.786	Membrorumque videt lapsum, et ferientia terram
urn:cts:latinLit:phi0917.phi001:4.787	Corpora: compressum turba stetit omne cadaver.
urn:cts:latinLit:phi0917.phi001:4.788	Excitet invisas dirae Carthaginis umbras
urn:cts:latinLit:phi0917.phi001:4.789	Inferiis fortuna novis: ferat ista cruentus
urn:cts:latinLit:phi0917.phi001:4.790	Hannibal et Poeni tam dira piacula manes.
urn:cts:latinLit:phi0917.phi001:4.791	Romanam, superi, Libyca tellure ruinam
urn:cts:latinLit:phi0917.phi001:4.792	Pompeio prodesse nefas, votisque senatus.
urn:cts:latinLit:phi0917.phi001:4.793	Africa nos potius vincat sibi. Curio fusas
urn:cts:latinLit:phi0917.phi001:4.794	Ut vidit campis acies, et cernere tantas
urn:cts:latinLit:phi0917.phi001:4.795	Permisit clades compressus sanguine pulvis,
urn:cts:latinLit:phi0917.phi001:4.796	Non tulit adflictis animam producere rebus,
urn:cts:latinLit:phi0917.phi001:4.797	Aut sperare fugam: ceciditque in strage suorum,
urn:cts:latinLit:phi0917.phi001:4.798	Impiger ad letum, et fortis virtute coacta.
urn:cts:latinLit:phi0917.phi001:4.799	Quid nunc rostra tibi prosunt turbata, forumque,
urn:cts:latinLit:phi0917.phi001:4.800	Unde tribunicia plebeius signifer arte
urn:cts:latinLit:phi0917.phi001:4.801	Arma dabas populis? quid prodita iura senatus.
urn:cts:latinLit:phi0917.phi001:4.802	Et gener atque socer bello concurrere iussi?
urn:cts:latinLit:phi0917.phi001:4.803	Ante iaces, quam dira duces Pharsalia confert,
urn:cts:latinLit:phi0917.phi001:4.804	Spectandumque tibi bellum civile negatum est.
urn:cts:latinLit:phi0917.phi001:4.805	Has urbi miserae vestro de sanguine poenas
urn:cts:latinLit:phi0917.phi001:4.806	Nempe datis? luitis iugulo sic arma, potentes?
urn:cts:latinLit:phi0917.phi001:4.807	Felix Roma quidem, civesque habitura beatos,
urn:cts:latinLit:phi0917.phi001:4.808	Si libertatis superis tam cura placeret,
urn:cts:latinLit:phi0917.phi001:4.809	Quam vindicta placet. Libycas, en, nobile corpus,
urn:cts:latinLit:phi0917.phi001:4.810	Pascit aves nullo contectus Curio busto.
urn:cts:latinLit:phi0917.phi001:4.811	At tibi nos (quando non proderit ista silere,
urn:cts:latinLit:phi0917.phi001:4.812	A quibus omne aevi senium sua fama repellit,)
urn:cts:latinLit:phi0917.phi001:4.813	Digna damus, iuvenis, meritae praeconia vitae.
urn:cts:latinLit:phi0917.phi001:4.814	Haud alium tanta civem tulit indole Roma,
urn:cts:latinLit:phi0917.phi001:4.815	Aut cui plus leges deberent recta sequenti.
urn:cts:latinLit:phi0917.phi001:4.816	Perdita tunc urbi nocuerunt saecula, postquam
urn:cts:latinLit:phi0917.phi001:4.817	Ambitus, et luxus, et opum metuenda facultas
urn:cts:latinLit:phi0917.phi001:4.818	Transverso mentem dubiam torrente tulerunt:
urn:cts:latinLit:phi0917.phi001:4.819	Momentumque fuit mutatus Curio rerum,
urn:cts:latinLit:phi0917.phi001:4.820	Gallorum captus spoliis, et Caesaris auro.
urn:cts:latinLit:phi0917.phi001:4.821	Ius licet in iugulos nostros sibi fecerit ense
urn:cts:latinLit:phi0917.phi001:4.822	Sulla potens, Mariusque ferox, et Cinna cruentus,
urn:cts:latinLit:phi0917.phi001:4.823	Caesareaeque domus series: cui tanta potestas
urn:cts:latinLit:phi0917.phi001:4.824	Concessa est? Emere omnes, hic vendidit urbem.
urn:cts:latinLit:phi0917.phi001:5.1	Sic alterna duces bellorum vulnera passos
urn:cts:latinLit:phi0917.phi001:5.2	In Macetum terras, miscens adversa secundis,
urn:cts:latinLit:phi0917.phi001:5.3	Servavit fortuna pares. Iam sparserat Aemo
urn:cts:latinLit:phi0917.phi001:5.4	Bruma nives, gelidoque cadens Atlantis Olympo:
urn:cts:latinLit:phi0917.phi001:5.5	Instabatque dies, qui dat nova nomina fastis,
urn:cts:latinLit:phi0917.phi001:5.6	Quique colit primus ducentem tempora Ianum.
urn:cts:latinLit:phi0917.phi001:5.7	Dum tamen emeriti remanet pars ultima iuris,
urn:cts:latinLit:phi0917.phi001:5.8	Consul uterque vagos belli per munia Patres
urn:cts:latinLit:phi0917.phi001:5.9	Elicit Epirum. Peregrina ac sordida sedes
urn:cts:latinLit:phi0917.phi001:5.10	Romanos cepit proceres: secretaque rerum
urn:cts:latinLit:phi0917.phi001:5.11	Hospes in externis audivit curia tectis.
urn:cts:latinLit:phi0917.phi001:5.12	Nam quis castra vocet tot strictas iure secures,
urn:cts:latinLit:phi0917.phi001:5.13	Tot fasces? Docuit populos venerabilis ordo,
urn:cts:latinLit:phi0917.phi001:5.14	Non Magni partes, sed Magnum in partibus esse.
urn:cts:latinLit:phi0917.phi001:5.15	Ut primum moestum tenuere silentia coetum,
urn:cts:latinLit:phi0917.phi001:5.16	Lentulus excelsa sublimis sede profatur:
urn:cts:latinLit:phi0917.phi001:5.17	Indole si dignum Latia, si sanguine prisco
urn:cts:latinLit:phi0917.phi001:5.18	Robur inest animis, non qua tellure coacti,
urn:cts:latinLit:phi0917.phi001:5.19	Quamque procul tectis captae sedeamus ab urbis,
urn:cts:latinLit:phi0917.phi001:5.20	Cernite: sed vestrae faciem cognoscite turbae:
urn:cts:latinLit:phi0917.phi001:5.21	Cunctaque iussuri, primum hoc decernite, Patres,
urn:cts:latinLit:phi0917.phi001:5.22	Quod regnis populisque liquet, nos esse senatum.
urn:cts:latinLit:phi0917.phi001:5.23	Nam, vel Hyperboreae plaustrum glaciale sub ursae,
urn:cts:latinLit:phi0917.phi001:5.24	Vel plaga qua torrens claususque vaporibus axis
urn:cts:latinLit:phi0917.phi001:5.25	Nec patitur noctes nec iniquos crescere soles,
urn:cts:latinLit:phi0917.phi001:5.26	Si fortuna ferat, rerum nos summa sequetur,
urn:cts:latinLit:phi0917.phi001:5.27	Imperiumque comes.   Tarpeia sede perusta
urn:cts:latinLit:phi0917.phi001:5.28	Gallorum facibus, Veiosque habitante Camillo,
urn:cts:latinLit:phi0917.phi001:5.29	Illic Roma fuit. Non umquam perdidit ordo
urn:cts:latinLit:phi0917.phi001:5.30	Mutato sua iura solo.  Moerentia tecta
urn:cts:latinLit:phi0917.phi001:5.31	Caesar habet, vacuasque domos, legesque silentes,
urn:cts:latinLit:phi0917.phi001:5.32	Clausaque iustitio tristi fora.  Curia solos
urn:cts:latinLit:phi0917.phi001:5.33	Illa videt Patres, plena quos urbe fugavit.
urn:cts:latinLit:phi0917.phi001:5.34	Ordine de tanto quisquis non exsulat, hic est.
urn:cts:latinLit:phi0917.phi001:5.35	Ignaros scelerum, longaque in pace quietos
urn:cts:latinLit:phi0917.phi001:5.36	Bellorum primus sparsi furor: omnia rursus
urn:cts:latinLit:phi0917.phi001:5.37	Membra loco redeunt.  En, totis viribus orbis
urn:cts:latinLit:phi0917.phi001:5.38	Hesperiam pensant superi: iacet hostis in undis
urn:cts:latinLit:phi0917.phi001:5.39	Obrutus Illyricis: Libyae squalentibus arvis
urn:cts:latinLit:phi0917.phi001:5.40	Curio Caesarei cecidit pars magna senatus.
urn:cts:latinLit:phi0917.phi001:5.41	Tollite signa, duces: fatorum impellite cursum:
urn:cts:latinLit:phi0917.phi001:5.42	Spem vestram praestate deis fortunaque tantos
urn:cts:latinLit:phi0917.phi001:5.43	Det nobis animos, quantos fugientibus hostem
urn:cts:latinLit:phi0917.phi001:5.44	Caussa dabat.  Nostrum exhausto ius clauditur anno:
urn:cts:latinLit:phi0917.phi001:5.45	Vos, quorum finem  non est sensura potestas,
urn:cts:latinLit:phi0917.phi001:5.46	Consulite in medium, Patres, Magnumque iubete
urn:cts:latinLit:phi0917.phi001:5.47	Esse ducem. Laeto nomen clamore senatus
urn:cts:latinLit:phi0917.phi001:5.48	Excipit: et Magno fatum patriaeque suumque
urn:cts:latinLit:phi0917.phi001:5.49	Imposuit. Tunc in reges populosque merentes
urn:cts:latinLit:phi0917.phi001:5.50	Sparsus honos, pelagique potens Phoebeia donis
urn:cts:latinLit:phi0917.phi001:5.51	Exornata Rhodos, gelidique inculta iuventus
urn:cts:latinLit:phi0917.phi001:5.52	Taygeti: fama veteres laudantur Athenae:
urn:cts:latinLit:phi0917.phi001:5.53	Massiliaeque suae donatur libera Phocis.
urn:cts:latinLit:phi0917.phi001:5.54	Tunc Sadalen, fortemque Cotyn, fidumque per arma
urn:cts:latinLit:phi0917.phi001:5.55	Deiotarum, et gelidae dominum Rhasipolin orae
urn:cts:latinLit:phi0917.phi001:5.56	Collaudant: Libyamque iubent auctore senatu
urn:cts:latinLit:phi0917.phi001:5.57	Sceptrifero parere Iubae. Pro tristia fata!
urn:cts:latinLit:phi0917.phi001:5.58	En tibi, non fidae gentis dignissime regno,
urn:cts:latinLit:phi0917.phi001:5.59	Fortunae, Ptolemaee, pudor, crimenque deorum,
urn:cts:latinLit:phi0917.phi001:5.60	Cingere Pellaeo pressos diademate crines
urn:cts:latinLit:phi0917.phi001:5.61	Permissum. Saevum in populos puer accipis ensem:
urn:cts:latinLit:phi0917.phi001:5.62	Atque utinam in populos! Donata est regia Lagi;
urn:cts:latinLit:phi0917.phi001:5.63	Accessit Magni iugulus: regnumque sorori
urn:cts:latinLit:phi0917.phi001:5.64	Ereptum est, soceroque nefas.  Iam turba soluto
urn:cts:latinLit:phi0917.phi001:5.65	Arma petit coetu. Quae cum populique ducesque
urn:cts:latinLit:phi0917.phi001:5.66	Casibus incertis et caeca sorte pararent,
urn:cts:latinLit:phi0917.phi001:5.67	Solus in ancipites metuit descendere Martis
urn:cts:latinLit:phi0917.phi001:5.68	Appius eventus: finemque expromere rerum
urn:cts:latinLit:phi0917.phi001:5.69	Sollicitat superos, multosque obducta per annos
urn:cts:latinLit:phi0917.phi001:5.70	Delphica fatidici reserat penetralia Phoebi.
urn:cts:latinLit:phi0917.phi001:5.71	Hesperio tantum, quantum submotus Eoo
urn:cts:latinLit:phi0917.phi001:5.72	Cardine, Parnasus gemino petit aethera colle,
urn:cts:latinLit:phi0917.phi001:5.73	Mons Phoebo Bromioque sacer cui numine mixto
urn:cts:latinLit:phi0917.phi001:5.74	Delphica Thebanae referunt trieterica Bacchae.
urn:cts:latinLit:phi0917.phi001:5.75	Hoc solum fluctu terras mergente cacumen
urn:cts:latinLit:phi0917.phi001:5.76	Emicuit, pontoque fuit discrimen et astris.
urn:cts:latinLit:phi0917.phi001:5.77	Tu quoque vix summam seductus ab aequore rupem
urn:cts:latinLit:phi0917.phi001:5.78	Extuleras, unoque iugo, Parnase, latebas.
urn:cts:latinLit:phi0917.phi001:5.79	Ultor ibi expulsae, premeret cum viscera partus,
urn:cts:latinLit:phi0917.phi001:5.80	Matris, adhuc rudibus Paean Pythona sagittis
urn:cts:latinLit:phi0917.phi001:5.81	Explicuit, cum regna Themis tripodasque teneret.
urn:cts:latinLit:phi0917.phi001:5.82	Ut vidit Paean vastos telluris hiatus
urn:cts:latinLit:phi0917.phi001:5.83	Divinam spirare fidem, ventosque loquaces
urn:cts:latinLit:phi0917.phi001:5.84	Exhalare solum, sacris se condidit antris,
urn:cts:latinLit:phi0917.phi001:5.85	Incubuitque adyto, vates ibi factus Apollo.
urn:cts:latinLit:phi0917.phi001:5.86	Quis latet hic superum? quod numen ab aethere pressum
urn:cts:latinLit:phi0917.phi001:5.87	Dignatur caecas inclusum habitare cavernas?
urn:cts:latinLit:phi0917.phi001:5.88	Quis terram coeli patitur deus, omnia cursus
urn:cts:latinLit:phi0917.phi001:5.89	Aeterni secreta tenens, mundique futuri
urn:cts:latinLit:phi0917.phi001:5.90	Conscius, ac populis sese proferre paratus,
urn:cts:latinLit:phi0917.phi001:5.91	Contactusque ferens hominum, magnusque potensque,
urn:cts:latinLit:phi0917.phi001:5.92	Sive canit fatum, seu, quod iubet ille canendo,
urn:cts:latinLit:phi0917.phi001:5.93	Fit fatum?  Forsan terris inserta regendis,
urn:cts:latinLit:phi0917.phi001:5.94	Aere libratum vacuo quae sustinet orbem,
urn:cts:latinLit:phi0917.phi001:5.95	Totius pars magna Iovis, Cirrhaea per antra
urn:cts:latinLit:phi0917.phi001:5.96	Exit, et aetherio trahitur connexa Tonanti.
urn:cts:latinLit:phi0917.phi001:5.97	Hoc ubi virgineo conceptum est pectore numen,
urn:cts:latinLit:phi0917.phi001:5.98	Humanam feriens animam sonat, oraque vatis
urn:cts:latinLit:phi0917.phi001:5.99	Solvit, ceu Siculus flammis urgentibus Aetnam
urn:cts:latinLit:phi0917.phi001:5.100	Undat apex: Campana fremens ceu saxa vaporat
urn:cts:latinLit:phi0917.phi001:5.101	Conditus Inarimes aeterna mole Typhoeus.
urn:cts:latinLit:phi0917.phi001:5.102	Hoc tamen expositum cunctis nullique negatum
urn:cts:latinLit:phi0917.phi001:5.103	Numen ab humani solum se labe furoris
urn:cts:latinLit:phi0917.phi001:5.104	Vindicat. Haud illic tacito mala vota susurro
urn:cts:latinLit:phi0917.phi001:5.105	Concipiunt. Nam, fixa canens mutandaque nulli,
urn:cts:latinLit:phi0917.phi001:5.106	Mortales optare vetat: iustisque benignus
urn:cts:latinLit:phi0917.phi001:5.107	Saepe dedit sedem totas mutantibus urbes,
urn:cts:latinLit:phi0917.phi001:5.108	Ut Tyriis: dedit ille minas impellere belli,
urn:cts:latinLit:phi0917.phi001:5.109	Ut Salaminiacum meminit mare: sustulit iras
urn:cts:latinLit:phi0917.phi001:5.110	Telluris sterilis, monstrato fine: resolvit
urn:cts:latinLit:phi0917.phi001:5.111	Aera tabificum. Non ullo saecula dono
urn:cts:latinLit:phi0917.phi001:5.112	Nostra carent maiore deum, quam Delphica sedes
urn:cts:latinLit:phi0917.phi001:5.113	Quod siluit, postquam rege timuere futura,
urn:cts:latinLit:phi0917.phi001:5.114	Et superos vetuere loqui. Nec, voce negata,
urn:cts:latinLit:phi0917.phi001:5.115	Cirrhaeae moerent vates; templique fruuntur
urn:cts:latinLit:phi0917.phi001:5.116	Iustitio. Nam si qua deus sub pectora venit,
urn:cts:latinLit:phi0917.phi001:5.117	Numinis aut poena est mors immatura recepti,
urn:cts:latinLit:phi0917.phi001:5.118	Aut pretium: quippe stimulo fluctuque furoris
urn:cts:latinLit:phi0917.phi001:5.119	Compages humana labat, pulsusque deorum
urn:cts:latinLit:phi0917.phi001:5.120	Concutiunt fragiles animas. Sic tempore longo
urn:cts:latinLit:phi0917.phi001:5.121	Immotos tripodas vastaeque silentia rupis
urn:cts:latinLit:phi0917.phi001:5.122	Appius Hesperii scrutator ad ultima fati
urn:cts:latinLit:phi0917.phi001:5.123	Sollicitat. Iussus sedes laxare verendas
urn:cts:latinLit:phi0917.phi001:5.124	Antistes, pavidamque deis immittere vatem,
urn:cts:latinLit:phi0917.phi001:5.125	Castalios circum latices nemorumque recessus
urn:cts:latinLit:phi0917.phi001:5.126	Phemonoen errore vagam curisque vacantem
urn:cts:latinLit:phi0917.phi001:5.127	Corripuit, cogitque fores irrumpere templi.
urn:cts:latinLit:phi0917.phi001:5.128	Limine terrifico metuens consistere Phoebas,
urn:cts:latinLit:phi0917.phi001:5.129	Absterrere ducem noscendi ardore futura
urn:cts:latinLit:phi0917.phi001:5.130	Cassa fraude parat. Quid spes, ait, improba veri
urn:cts:latinLit:phi0917.phi001:5.131	Te, Romane, trahit?   Muto Parnasus hiatu
urn:cts:latinLit:phi0917.phi001:5.132	Conticuit, pressitque deum: seu spiritus istas
urn:cts:latinLit:phi0917.phi001:5.133	Destitit fauces, mundique in devia versum
urn:cts:latinLit:phi0917.phi001:5.134	Duxit iter: seu, barbarica cum lampade Python
urn:cts:latinLit:phi0917.phi001:5.135	Arsit, in immensas oneres abiere cavernas,
urn:cts:latinLit:phi0917.phi001:5.136	Et Phoebi tenuere viam: seu sponte deorum
urn:cts:latinLit:phi0917.phi001:5.137	Cirrha silet, fatique sat est arcana futuri
urn:cts:latinLit:phi0917.phi001:5.138	Carmine longaevae vobis commissa Sibyllae:
urn:cts:latinLit:phi0917.phi001:5.139	Seu Paean, solitus templis arcere nocentes,
urn:cts:latinLit:phi0917.phi001:5.140	Ora quibus solvat, nostro non   invenit aevo.
urn:cts:latinLit:phi0917.phi001:5.141	Virginei patuere doli, fecitque negatis
urn:cts:latinLit:phi0917.phi001:5.142	Numinibus metus ipse fidem. Tum torta priores
urn:cts:latinLit:phi0917.phi001:5.143	Stringit vitta comas, crinesque in terga solutos
urn:cts:latinLit:phi0917.phi001:5.144	Candida Phocaica complectitur infula lauro.
urn:cts:latinLit:phi0917.phi001:5.145	Haerentem dubiamque premens in templa sacerdos
urn:cts:latinLit:phi0917.phi001:5.146	Impulit. Illa, pavens adyti penetrale remoti
urn:cts:latinLit:phi0917.phi001:5.147	Fatidicum, prima templorum in parte resistit,
urn:cts:latinLit:phi0917.phi001:5.148	Atque, deum simulans, sub pectore ficta quieto
urn:cts:latinLit:phi0917.phi001:5.149	Verba refert, nullo confusae murmure vocis
urn:cts:latinLit:phi0917.phi001:5.150	Instinctam sacro mentem testata furore,
urn:cts:latinLit:phi0917.phi001:5.151	Haud aeque laesura ducem, cui falsa canebat,
urn:cts:latinLit:phi0917.phi001:5.152	Quam tripodas, Phoebique fidem. Non rupta trementi
urn:cts:latinLit:phi0917.phi001:5.153	Verba sono, nec vox antri complere capacis
urn:cts:latinLit:phi0917.phi001:5.154	Sufficiens spatium, nulloque horrore comarum
urn:cts:latinLit:phi0917.phi001:5.155	Excussae laurus, immotaque culmina templi,
urn:cts:latinLit:phi0917.phi001:5.156	Securumque nemus, veritam se credere Phoebo
urn:cts:latinLit:phi0917.phi001:5.157	Prodiderant. Sentit tripodas cessare, furensque
urn:cts:latinLit:phi0917.phi001:5.158	Appius: Et nobis meritas dabis, impia, poenas,
urn:cts:latinLit:phi0917.phi001:5.159	Et superis, quos fingis, ait, nisi mergeris antris,
urn:cts:latinLit:phi0917.phi001:5.160	Deque orbis trepidi tanto consulta tumultu
urn:cts:latinLit:phi0917.phi001:5.161	Desinis ipsa loqui. Tandem  conterrita virgo
urn:cts:latinLit:phi0917.phi001:5.162	Confugit ad tripodas, vastisque abducta cavernis
urn:cts:latinLit:phi0917.phi001:5.163	Haesit, et insueto concepit pectore numen,
urn:cts:latinLit:phi0917.phi001:5.164	Quod non exhaustae per tot iam saecula rupis
urn:cts:latinLit:phi0917.phi001:5.165	Spiritus ingessit vati: tandemque potitus
urn:cts:latinLit:phi0917.phi001:5.166	Pectore Cirrhaeo, non umquam plenior artus
urn:cts:latinLit:phi0917.phi001:5.167	Phoebados irrupit Paean: mentemque priorem
urn:cts:latinLit:phi0917.phi001:5.168	Expulit, atque hominem toto sibi cedere iussit
urn:cts:latinLit:phi0917.phi001:5.169	Pectore. Bacchatur demens aliena per antrum
urn:cts:latinLit:phi0917.phi001:5.170	Colla ferens, vittasque dei Phoebeaque serta
urn:cts:latinLit:phi0917.phi001:5.171	Erectis discussa comis, per inania templi
urn:cts:latinLit:phi0917.phi001:5.172	Ancipiti cervice rotat, spargitque vaganti
urn:cts:latinLit:phi0917.phi001:5.173	Obstantes tripodas, magnoque exaestuat igne,
urn:cts:latinLit:phi0917.phi001:5.174	Iratum te, Phoebe, ferens. Nec verbere solo
urn:cts:latinLit:phi0917.phi001:5.175	Uteris et stimulis, flammasque in viscera mergis:
urn:cts:latinLit:phi0917.phi001:5.176	Accipit et fraenos: nec tantum prodere vati,
urn:cts:latinLit:phi0917.phi001:5.177	Quantum scire, licet. Venit aetas omnis in unam
urn:cts:latinLit:phi0917.phi001:5.178	Congeriem: miserumque premunt tot saecula pectus.
urn:cts:latinLit:phi0917.phi001:5.179	Tanta patet rerum series, atque omne futurum
urn:cts:latinLit:phi0917.phi001:5.180	Nititur in lucem: vocemque petentia fata
urn:cts:latinLit:phi0917.phi001:5.181	Luctantur: non prima dies, non ultima mundi,
urn:cts:latinLit:phi0917.phi001:5.182	Non modus Oceani, numerus non deerat arenae.
urn:cts:latinLit:phi0917.phi001:5.183	Talis in Euboico vates Cumana recessu,
urn:cts:latinLit:phi0917.phi001:5.184	Indignata suum multis servire furorem
urn:cts:latinLit:phi0917.phi001:5.185	Gentibus, ex tanta fatorum strage superba
urn:cts:latinLit:phi0917.phi001:5.186	Excerpsit Romana manu. Sic plena laborat
urn:cts:latinLit:phi0917.phi001:5.187	Phemonoe Phoebo, dum te, consultor operti
urn:cts:latinLit:phi0917.phi001:5.188	Castalia tellure dei, vix invenit, Appi,
urn:cts:latinLit:phi0917.phi001:5.189	Inter fata diu quaerens tam magna latentem.
urn:cts:latinLit:phi0917.phi001:5.190	Spumea tunc primum rabies vesana per ora
urn:cts:latinLit:phi0917.phi001:5.191	Effluit, et gemitus, et anhelo clara meatu
urn:cts:latinLit:phi0917.phi001:5.192	Murmura: tunc moestus vastis ululatus in antris,
urn:cts:latinLit:phi0917.phi001:5.193	Extremaeque sonant, domita iam virgine, voces:
urn:cts:latinLit:phi0917.phi001:5.194	Effugis ingentes, tanti discriminis expers,
urn:cts:latinLit:phi0917.phi001:5.195	Bellorum, o Romane, minas: solusque quietem
urn:cts:latinLit:phi0917.phi001:5.196	Euboici vasta lateris convalle tenebis.
urn:cts:latinLit:phi0917.phi001:5.197	Caetera suppressit, faucesque obstruxit Apollo.
urn:cts:latinLit:phi0917.phi001:5.198	Custodes tripodes fatorum, arcanaque mundi,
urn:cts:latinLit:phi0917.phi001:5.199	Tuque potens veri Paean, nullumque futuri
urn:cts:latinLit:phi0917.phi001:5.200	A superis celate diem, suprema ruentis
urn:cts:latinLit:phi0917.phi001:5.201	Imperii, caesosque duces, et funera regum,
urn:cts:latinLit:phi0917.phi001:5.202	Et tot in Hesperio collapsas sanguine gentes
urn:cts:latinLit:phi0917.phi001:5.203	Cur aperire times?  An nondum numina tantum
urn:cts:latinLit:phi0917.phi001:5.204	Decrevere nefas? et adhuc dubitantibus astris
urn:cts:latinLit:phi0917.phi001:5.205	Pompeii damnare caput, tot fata tenentur?
urn:cts:latinLit:phi0917.phi001:5.206	Vindicis an gladii facinus, poenasque furoris,
urn:cts:latinLit:phi0917.phi001:5.207	Regnaque ad ultores iterum redeuntia Brutos,
urn:cts:latinLit:phi0917.phi001:5.208	Ut peragat fortuna, taces?   Tunc pectore vatis
urn:cts:latinLit:phi0917.phi001:5.209	Impactae cessere fores, expulsaque templis
urn:cts:latinLit:phi0917.phi001:5.210	Prosiluit. Perstat rabies; nec cuncta locutae,
urn:cts:latinLit:phi0917.phi001:5.211	Quem  non emisit, superest deus. Illa feroces
urn:cts:latinLit:phi0917.phi001:5.212	Torquet adhuc oculos, totoque vagantia coelo
urn:cts:latinLit:phi0917.phi001:5.213	Lumina, nunc vultu pavido, nunc torva minaci:
urn:cts:latinLit:phi0917.phi001:5.214	Stat numquam facies: rubor igneus inficit ora,
urn:cts:latinLit:phi0917.phi001:5.215	Liventesque genas: nec, qui solet esse timenti,
urn:cts:latinLit:phi0917.phi001:5.216	Terribilis sed pallor inest: nec fessa quiescunt
urn:cts:latinLit:phi0917.phi001:5.217	Corda; sed, ut tumidus Boreae post flamina pontus
urn:cts:latinLit:phi0917.phi001:5.218	Rauca gemit, sic muta levant suspiria vatem.
urn:cts:latinLit:phi0917.phi001:5.219	Dumque a luce sacra, qua vidit fata, refertur
urn:cts:latinLit:phi0917.phi001:5.220	Ad vulgare iubar, mediae venere tenebrae.
urn:cts:latinLit:phi0917.phi001:5.221	Immisit Stygiam Paean in viscera Lethen,
urn:cts:latinLit:phi0917.phi001:5.222	Quae raperet secreta deum. Tunc pectore verum
urn:cts:latinLit:phi0917.phi001:5.223	Fugit, et ad Phoebi tripodas rediere futura:
urn:cts:latinLit:phi0917.phi001:5.224	Vixque refecta cadit.   Nec te vicinia leti
urn:cts:latinLit:phi0917.phi001:5.225	Territat, ambiguis frustratum sortibus, Appi:
urn:cts:latinLit:phi0917.phi001:5.226	Iure sed incerto mundi, subsidere regnum
urn:cts:latinLit:phi0917.phi001:5.227	Chalcidos Euboicae, vana spe rapte, parabas.
urn:cts:latinLit:phi0917.phi001:5.228	Heu demens, nullum belli sentire fragorem,
urn:cts:latinLit:phi0917.phi001:5.229	Tot mundi caruisse malis, praestare deorum
urn:cts:latinLit:phi0917.phi001:5.230	Excepta quis morte potest? Secreta tenebis
urn:cts:latinLit:phi0917.phi001:5.231	Litoris Euboici, memorando condite busto,
urn:cts:latinLit:phi0917.phi001:5.232	Qua maris angustat fauces saxosa Carystos,
urn:cts:latinLit:phi0917.phi001:5.233	Et tumidis infesta colit qua numina Rhamnus,
urn:cts:latinLit:phi0917.phi001:5.234	Arctatus rapida fervet qua gurgite pontus,
urn:cts:latinLit:phi0917.phi001:5.235	Euripusque trahit, cursum mutantibus undis,
urn:cts:latinLit:phi0917.phi001:5.236	Chalcidicas puppes ad iniquam classibus Aulim.
urn:cts:latinLit:phi0917.phi001:5.237	Interea domitis Caesar remeabat Iberis,
urn:cts:latinLit:phi0917.phi001:5.238	Victrices aquilas alium laturus in orbem:
urn:cts:latinLit:phi0917.phi001:5.239	Cum prope fatorum tantos per prospera cursus
urn:cts:latinLit:phi0917.phi001:5.240	Avertere dei. Nullo nam Marte subactus,
urn:cts:latinLit:phi0917.phi001:5.241	Intra castrorum timuit tentoria ductor
urn:cts:latinLit:phi0917.phi001:5.242	Perdere successus scelerum: cum paene fideles
urn:cts:latinLit:phi0917.phi001:5.243	Per tot bella manus, satiatae sanguine, tandem
urn:cts:latinLit:phi0917.phi001:5.244	Destituere ducem: seu moesto classica paullum
urn:cts:latinLit:phi0917.phi001:5.245	Intermissa sono, claususque et frigidus ensis
urn:cts:latinLit:phi0917.phi001:5.246	Expulerat belli furias: seu praemia miles
urn:cts:latinLit:phi0917.phi001:5.247	Dum maiora petit, damnat caussamque ducemque,
urn:cts:latinLit:phi0917.phi001:5.248	Et scelere imbutos etiamnunc venditat enses.
urn:cts:latinLit:phi0917.phi001:5.249	Haud magis expertus discrimine Caesar in ullo est,
urn:cts:latinLit:phi0917.phi001:5.250	Quam non e stabili, tremulo sed culmine cuncta
urn:cts:latinLit:phi0917.phi001:5.251	Despiceret, staretque super titubantia fultus:
urn:cts:latinLit:phi0917.phi001:5.252	Tot raptis truncus manibus, gladioque relictus
urn:cts:latinLit:phi0917.phi001:5.253	Paene suo, qui tot gentes in bella trahebat,
urn:cts:latinLit:phi0917.phi001:5.254	Scit non esse ducis strictos, sed militis, enses.
urn:cts:latinLit:phi0917.phi001:5.255	Non pavidum iam murmur erat, nec pectore tecto
urn:cts:latinLit:phi0917.phi001:5.256	Ira latens: nam quae dubias constringere mentes
urn:cts:latinLit:phi0917.phi001:5.257	Caussa solet, dum quisque pavet, quibus ipse timori est,
urn:cts:latinLit:phi0917.phi001:5.258	Seque putat solum regnorum iniusta gravari,
urn:cts:latinLit:phi0917.phi001:5.259	Haud retinet. Quippe ipsa metus exsolverat audax
urn:cts:latinLit:phi0917.phi001:5.260	Turba suos. Quidquid multis peccatur, inultum est.
urn:cts:latinLit:phi0917.phi001:5.261	Effudere minas: Liceat discedere, Caesar,
urn:cts:latinLit:phi0917.phi001:5.262	A rabie scelerum. Quaeris terraque marique
urn:cts:latinLit:phi0917.phi001:5.263	His ferrum iugulis, animasque effundere viles
urn:cts:latinLit:phi0917.phi001:5.264	Quolibet hoste paras. Partem tibi Gallia nostri
urn:cts:latinLit:phi0917.phi001:5.265	Eripuit: partem duris Hispania bellis:
urn:cts:latinLit:phi0917.phi001:5.266	Pars iacet Hesperia: totoque exercitus orbe
urn:cts:latinLit:phi0917.phi001:5.267	Te vincente perit. Terris fudisse cruorem
urn:cts:latinLit:phi0917.phi001:5.268	Quid iuvat Arctois, Rhodano Rhenoque subactis?
urn:cts:latinLit:phi0917.phi001:5.269	Tot mihi pro bellis bellum civile dedisti.
urn:cts:latinLit:phi0917.phi001:5.270	Cepimus expulso patriae cum tecta senatu,
urn:cts:latinLit:phi0917.phi001:5.271	Quos hominum, vel quos licuit spoliare deorum?
urn:cts:latinLit:phi0917.phi001:5.272	Imus in omne nefas, manibus ferroque nocentes,
urn:cts:latinLit:phi0917.phi001:5.273	Paupertate pii. Finis quis quaeritur armis?
urn:cts:latinLit:phi0917.phi001:5.274	Quid satis est, si Roma parum?  Iam respice canos,
urn:cts:latinLit:phi0917.phi001:5.275	Invalidasque manus, et inanes cerne lacertos.
urn:cts:latinLit:phi0917.phi001:5.276	Usus abit vitae, bellis consumsimus aevum:
urn:cts:latinLit:phi0917.phi001:5.277	Ad mortem dimitte senes. En, improba vota!
urn:cts:latinLit:phi0917.phi001:5.278	Non duro liceat morientia cespite membra
urn:cts:latinLit:phi0917.phi001:5.279	Ponere, non anima glebam fugiente ferire,
urn:cts:latinLit:phi0917.phi001:5.280	Atque oculos morti clausuram quaerere dextram
urn:cts:latinLit:phi0917.phi001:5.281	Coniugis illabi lacrimis, unique paratum
urn:cts:latinLit:phi0917.phi001:5.282	Scire rogum. Liceat morbis finire senectam.
urn:cts:latinLit:phi0917.phi001:5.283	Sit praeter gladios aliquod sub Caesare fatum.
urn:cts:latinLit:phi0917.phi001:5.284	Quid, velut ignaros ad quae portenta paremur,
urn:cts:latinLit:phi0917.phi001:5.285	Spe trahis?  Usque adeo soli civilibus armis
urn:cts:latinLit:phi0917.phi001:5.286	Nescimus cuius sceleris sit maxima merces?
urn:cts:latinLit:phi0917.phi001:5.287	Nil actum est bellis, si nondum comperit, istas
urn:cts:latinLit:phi0917.phi001:5.288	Omnia posse manus. Nec fas nec vincula iuris
urn:cts:latinLit:phi0917.phi001:5.289	Hoc audere vetant. Rheni mihi Caesar in undis
urn:cts:latinLit:phi0917.phi001:5.290	Dux erat, hic socius. Facinus quos inquinat, aequat.
urn:cts:latinLit:phi0917.phi001:5.291	Adde, quod ingrato meritorum iudice virtus
urn:cts:latinLit:phi0917.phi001:5.292	Nostra perit. Quidquid gerimus, fortuna vocatur.
urn:cts:latinLit:phi0917.phi001:5.293	Nos fatum sciat esse suum. Licet omne  deorum
urn:cts:latinLit:phi0917.phi001:5.294	Obsequium speres: irato milite, Caesar,
urn:cts:latinLit:phi0917.phi001:5.295	Pax erit. Haec fatus, totis discurrere castris
urn:cts:latinLit:phi0917.phi001:5.296	Coeperat, infestoque ducem deposcere vultu.
urn:cts:latinLit:phi0917.phi001:5.297	Sic eat, o superi! quando pietasque fidesque
urn:cts:latinLit:phi0917.phi001:5.298	Destituunt, moresque malos sperare relictum est,
urn:cts:latinLit:phi0917.phi001:5.299	Finem civili faciat discordia bello.
urn:cts:latinLit:phi0917.phi001:5.300	Quem non ille ducem potuit terrere tumultus?
urn:cts:latinLit:phi0917.phi001:5.301	Fata sed in praeceps solitus demittere Caesar,
urn:cts:latinLit:phi0917.phi001:5.302	Fortunamque suam per summa pericula gaudens
urn:cts:latinLit:phi0917.phi001:5.303	Exercere, venit: nec, dum desaeviat ira,
urn:cts:latinLit:phi0917.phi001:5.304	Expectat; medios properat tentare furores.
urn:cts:latinLit:phi0917.phi001:5.305	Non illis urbes spoliandaque templa negasset,
urn:cts:latinLit:phi0917.phi001:5.306	Tarpeiamque Iovis sedem, matresque senatus,
urn:cts:latinLit:phi0917.phi001:5.307	Passurasque infanda nurus. Vult omnia certe
urn:cts:latinLit:phi0917.phi001:5.308	A se saeva peti, vult praemia Martis amari:
urn:cts:latinLit:phi0917.phi001:5.309	Militia indomiti tantum mens sana timetur.
urn:cts:latinLit:phi0917.phi001:5.310	Non pudet heu, Caesar, soli tibi bella placere
urn:cts:latinLit:phi0917.phi001:5.311	Iam manibus damnata tuis? hos ante pigebit
urn:cts:latinLit:phi0917.phi001:5.312	Sanguinis? his ferri grave ins erit ipse per omne
urn:cts:latinLit:phi0917.phi001:5.313	Fasque nefasque rues   Lassare, et disce sine armis
urn:cts:latinLit:phi0917.phi001:5.314	Posse pati: liceat scelerum tibi ponere finem.
urn:cts:latinLit:phi0917.phi001:5.315	Saeve, quid insequeris  quid iam nolentibus instas?
urn:cts:latinLit:phi0917.phi001:5.316	Bellum te civile fugit. Stetit aggere fulti
urn:cts:latinLit:phi0917.phi001:5.317	Cespitis, intrepidus vultu, meruitque timeri
urn:cts:latinLit:phi0917.phi001:5.318	Non metuens: atque haec ira dictante profatur:
urn:cts:latinLit:phi0917.phi001:5.319	Qui modo in absentem vultu dextraque furebas,
urn:cts:latinLit:phi0917.phi001:5.320	Miles, habes nudum promtumque ad vulnera pectus.
urn:cts:latinLit:phi0917.phi001:5.321	Hic fuge, si belli finis placet, ense relicto.
urn:cts:latinLit:phi0917.phi001:5.322	Detegit imbelles animos nil fortiter ausa
urn:cts:latinLit:phi0917.phi001:5.323	Seditio, tantumque fugam meditata iuventus,
urn:cts:latinLit:phi0917.phi001:5.324	Ac ducis invicti rebus lassata secundis.
urn:cts:latinLit:phi0917.phi001:5.325	Vadite, meque meis ad bella relinquite fatis:
urn:cts:latinLit:phi0917.phi001:5.326	Invenient haec arma manus, vobisque repulsis
urn:cts:latinLit:phi0917.phi001:5.327	Tot reddet Fortuna viros, quot tela vacabunt.
urn:cts:latinLit:phi0917.phi001:5.328	Anne fugam Magni tanta cum classe sequuntur
urn:cts:latinLit:phi0917.phi001:5.329	Hesperiae gentes, nobis victoria turbam
urn:cts:latinLit:phi0917.phi001:5.330	Non dabit, impulsi tantum quae praemia belli
urn:cts:latinLit:phi0917.phi001:5.331	Auferat et, vestri rapta mercede laboris,
urn:cts:latinLit:phi0917.phi001:5.332	Lauriferos nullo comitetur vulnere currus?
urn:cts:latinLit:phi0917.phi001:5.333	Vos despecta, senes, exhaustaque sanguine turba
urn:cts:latinLit:phi0917.phi001:5.334	Cernetis nostros iam plebs Romana triumphos.
urn:cts:latinLit:phi0917.phi001:5.335	Caesaris an cursus vestrae sentire putatis
urn:cts:latinLit:phi0917.phi001:5.336	Damnum posse fugae? veluti, si cuncta minentur
urn:cts:latinLit:phi0917.phi001:5.337	Flumina, quos miscent pelago, subducere fontes,
urn:cts:latinLit:phi0917.phi001:5.338	Non magis ablatis umquam descenderet aequor,
urn:cts:latinLit:phi0917.phi001:5.339	Quam nunc crescit, aquis. An vos momenta putatis
urn:cts:latinLit:phi0917.phi001:5.340	Ulla dedisse mihi?  Numquam sic cura deorum
urn:cts:latinLit:phi0917.phi001:5.341	Se premit, ut vestrae morti vestraeque saluti
urn:cts:latinLit:phi0917.phi001:5.342	Fata vacent. Procerum motus haec cuncta sequuntur.
urn:cts:latinLit:phi0917.phi001:5.343	Humanum paucis vivit genus. Orbis Iberi
urn:cts:latinLit:phi0917.phi001:5.344	Horror et Arctoi nostro sub nomine miles,
urn:cts:latinLit:phi0917.phi001:5.345	Pompeio certe fugeres duce. Fortis in armis
urn:cts:latinLit:phi0917.phi001:5.346	Caesareis Labienus erat: nunc, transfuga vilis,
urn:cts:latinLit:phi0917.phi001:5.347	Cum duce praelato terras atque aequora lustrat.
urn:cts:latinLit:phi0917.phi001:5.348	Nec melior mihi vestra fides, si bella nec hoste
urn:cts:latinLit:phi0917.phi001:5.349	Nec duce me geritis. Quisquis mea signa relinquit,
urn:cts:latinLit:phi0917.phi001:5.350	Nec Pompeianis tradit sua partibus arma,
urn:cts:latinLit:phi0917.phi001:5.351	Hic numquam vult esse meus. Sunt ista profecto
urn:cts:latinLit:phi0917.phi001:5.352	Curae castra deis, qui me committere tantis
urn:cts:latinLit:phi0917.phi001:5.353	Non nisi mutato voluerunt milite bellis.
urn:cts:latinLit:phi0917.phi001:5.354	Heu, quantum Fortuna humeris iam pondera fessis
urn:cts:latinLit:phi0917.phi001:5.355	Amolitur onus! sperantes omnia dextras
urn:cts:latinLit:phi0917.phi001:5.356	Exarmare datur, quibus hic non sufficit orbis.
urn:cts:latinLit:phi0917.phi001:5.357	Iam certe mihi bella geram: discedite castris,
urn:cts:latinLit:phi0917.phi001:5.358	Tradite nostra viris ignavi signa Quirites.
urn:cts:latinLit:phi0917.phi001:5.359	At paucos, quibus haec rabies auctoribus arsit,
urn:cts:latinLit:phi0917.phi001:5.360	Non Caesar, sed poena tenet. Procumbite terra,
urn:cts:latinLit:phi0917.phi001:5.361	Infidumque caput feriendaque tendite colla.
urn:cts:latinLit:phi0917.phi001:5.362	Et tu, quo solo stabunt iam robore castra,
urn:cts:latinLit:phi0917.phi001:5.363	Tiro rudis, specta poenas, et disce ferire,
urn:cts:latinLit:phi0917.phi001:5.364	Disce mori. Tremuit saeva sub voce minantis
urn:cts:latinLit:phi0917.phi001:5.365	Vulgus iners: unumque caput tam magna iuventus
urn:cts:latinLit:phi0917.phi001:5.366	Privatum factura timet: velut ensibus ipsis
urn:cts:latinLit:phi0917.phi001:5.367	Imperet, invito moturus milite ferrum.
urn:cts:latinLit:phi0917.phi001:5.368	Ipse pavet, ne tela sibi dextraeque negentur
urn:cts:latinLit:phi0917.phi001:5.369	Ad scelus hoc Caesar: vicit patientia saevi
urn:cts:latinLit:phi0917.phi001:5.370	Spem ducis, et iugulos, non tantum praestitit enses.
urn:cts:latinLit:phi0917.phi001:5.371	Nil magis, adsuetas sceleri quam perdere mentes,
urn:cts:latinLit:phi0917.phi001:5.372	Atque perire timet; tam diro foederis ictu
urn:cts:latinLit:phi0917.phi001:5.373	Parta quies, poenaque redit placata iuventus.
urn:cts:latinLit:phi0917.phi001:5.374	Brundusium decimis iubet hanc adtingere castris,
urn:cts:latinLit:phi0917.phi001:5.375	Et cunctas revocare rates, quas avius Hydrus,
urn:cts:latinLit:phi0917.phi001:5.376	Antiquusque Taras, secretaque litora Leucae,
urn:cts:latinLit:phi0917.phi001:5.377	Quas recipit Salapina palus, et subdita Sipus
urn:cts:latinLit:phi0917.phi001:5.378	Montibus: Ausoniam qua torquens frugifer oram,
urn:cts:latinLit:phi0917.phi001:5.379	Dalmatico Boreae, Calabroque obnoxius Austro
urn:cts:latinLit:phi0917.phi001:5.380	Appulus Hadriacas exit Garganus in undas.
urn:cts:latinLit:phi0917.phi001:5.381	Ipse petit trepidam tutus sine milite Romam,
urn:cts:latinLit:phi0917.phi001:5.382	Iam doctam servire togae: populoque precanti
urn:cts:latinLit:phi0917.phi001:5.383	Scilicet indulgens, summum dictator honorem
urn:cts:latinLit:phi0917.phi001:5.384	Contigit, et laetos fecit se console fastos.
urn:cts:latinLit:phi0917.phi001:5.385	Namque omnes voces, per quas iam tempore tanto
urn:cts:latinLit:phi0917.phi001:5.386	Mentimur dominis, haec primum reperit aetas,
urn:cts:latinLit:phi0917.phi001:5.387	Qua sibi ne ferri ius ullum Caesar abesset,
urn:cts:latinLit:phi0917.phi001:5.388	Ausonias voluit gladiis miscere secures.
urn:cts:latinLit:phi0917.phi001:5.389	Addidit et fasces aquilis, et nomen inane
urn:cts:latinLit:phi0917.phi001:5.390	Imperii rapiens, signavit tempora digna
urn:cts:latinLit:phi0917.phi001:5.391	Moesta nota. Nam quo melius Pharsalicus annus
urn:cts:latinLit:phi0917.phi001:5.392	Consule notus erit? Fingit solemnis Campus,
urn:cts:latinLit:phi0917.phi001:5.393	Et non admissae dirimit suffragia plebis,
urn:cts:latinLit:phi0917.phi001:5.394	Decantatque tribus, et vana versat in urna.
urn:cts:latinLit:phi0917.phi001:5.395	Nec coelum servare licet: tonat augure surdo,
urn:cts:latinLit:phi0917.phi001:5.396	Et laetae iurantur aves, bubone sinistro.
urn:cts:latinLit:phi0917.phi001:5.397	Inde perit primum quondam veneranda potestas
urn:cts:latinLit:phi0917.phi001:5.398	Iuris inops: careat tantum ne nomine tempus,
urn:cts:latinLit:phi0917.phi001:5.399	Menstruus in fastos distinguit saecula consul.
urn:cts:latinLit:phi0917.phi001:5.400	Nec non Iliacae numen quod praesidet Albae,
urn:cts:latinLit:phi0917.phi001:5.401	Haud meritum Latio sollemnia sacra subacto,
urn:cts:latinLit:phi0917.phi001:5.402	Vidit flammifera confectas nocte Latinas.
urn:cts:latinLit:phi0917.phi001:5.403	Inde rapit cursus, et, quae piger Appulus arva
urn:cts:latinLit:phi0917.phi001:5.404	Deseruit rastris, et inerti tradidit herbae,
urn:cts:latinLit:phi0917.phi001:5.405	Ocior et coeli flammis et tigride foeta
urn:cts:latinLit:phi0917.phi001:5.406	Transcurrit; curvique tenens Minoia tecta
urn:cts:latinLit:phi0917.phi001:5.407	Brundusii, clausas ventis brumalibus undas
urn:cts:latinLit:phi0917.phi001:5.408	Invenit, et pavidas hiberno sidere classes.
urn:cts:latinLit:phi0917.phi001:5.409	Turpe duci visum, rapiendi tempora belli
urn:cts:latinLit:phi0917.phi001:5.410	In segnes exisse moras, portuque teneri,
urn:cts:latinLit:phi0917.phi001:5.411	Dum pateat tutum vel non felicibus aequor.
urn:cts:latinLit:phi0917.phi001:5.412	Expertes animos pelagi sic robore complet:
urn:cts:latinLit:phi0917.phi001:5.413	Fortius hiberni flatus, coelumque fretumque
urn:cts:latinLit:phi0917.phi001:5.414	Cum cepere, tenent, quam quos incumbere certos
urn:cts:latinLit:phi0917.phi001:5.415	Perfida nubiferi vetat inconstantia veris.
urn:cts:latinLit:phi0917.phi001:5.416	Nec maris anfractus lustrandaque litora nobis,
urn:cts:latinLit:phi0917.phi001:5.417	Sed recti fluctus soloque Aquilone secandi.
urn:cts:latinLit:phi0917.phi001:5.418	Hic utinam summi curvet carchesia mali,
urn:cts:latinLit:phi0917.phi001:5.419	Incumbatque furens, et Graia ad moenia perflet,
urn:cts:latinLit:phi0917.phi001:5.420	Ne Pompeiani Phaeacum e litore toto
urn:cts:latinLit:phi0917.phi001:5.421	Languida iactatis comprendant carbasa remis:
urn:cts:latinLit:phi0917.phi001:5.422	Rumpite, quae retinent felices vincula proras.
urn:cts:latinLit:phi0917.phi001:5.423	Iamdudum nubes et saevas perdimus undas.
urn:cts:latinLit:phi0917.phi001:5.424	Sidera prima poli, Phoebo labente sub undas,
urn:cts:latinLit:phi0917.phi001:5.425	Exierant, et luna suas iam fecerat umbras,
urn:cts:latinLit:phi0917.phi001:5.426	Cum pariter solvere rates, totosque rudentes
urn:cts:latinLit:phi0917.phi001:5.427	Laxavere sinus: et flexo navita cornu
urn:cts:latinLit:phi0917.phi001:5.428	Obliquat laevo pede carbasa, summaque pandens
urn:cts:latinLit:phi0917.phi001:5.429	Suppara velorum perituras colligit auras.
urn:cts:latinLit:phi0917.phi001:5.430	Ut primum levior propellere lintea ventus
urn:cts:latinLit:phi0917.phi001:5.431	Incipit, exiguumque tument, mox reddita malo
urn:cts:latinLit:phi0917.phi001:5.432	In mediam cecidere ratem: terraque relicta,
urn:cts:latinLit:phi0917.phi001:5.433	Non valet ipsa sequi puppes, quae vexerat aura.
urn:cts:latinLit:phi0917.phi001:5.434	Aequora lenta iacent, alto torpore ligata.
urn:cts:latinLit:phi0917.phi001:5.435	Pigrius immotis haesere paludibus undae.
urn:cts:latinLit:phi0917.phi001:5.436	Sic stat iners Scythicas adstringens Bosporus undas,
urn:cts:latinLit:phi0917.phi001:5.437	Cum, glacie retinente, fretum non impulit Ister,
urn:cts:latinLit:phi0917.phi001:5.438	Immensumque gelu tegitur mare: comprimit unda,
urn:cts:latinLit:phi0917.phi001:5.439	Deprendit quascunque rates: nec pervia velis
urn:cts:latinLit:phi0917.phi001:5.440	Aequora frangit eques, fluctuque latente sonantem
urn:cts:latinLit:phi0917.phi001:5.441	Orbita migrantis scindit Maeotida Bessi.
urn:cts:latinLit:phi0917.phi001:5.442	Saeva quies pelagi, moestoque ignava profundo
urn:cts:latinLit:phi0917.phi001:5.443	Stagna iacentis aquae: veluti deserta rigente
urn:cts:latinLit:phi0917.phi001:5.444	Aequora natura cessant, pontusque vetustas
urn:cts:latinLit:phi0917.phi001:5.445	Oblitus servare vices, non commeat aestu,
urn:cts:latinLit:phi0917.phi001:5.446	Non horrore tremit, non solis imagine vibrat
urn:cts:latinLit:phi0917.phi001:5.447	Casibus innumeris fixae patuere carinae,
urn:cts:latinLit:phi0917.phi001:5.448	Illinc infestae classes et inertia tonsis
urn:cts:latinLit:phi0917.phi001:5.449	Aequora moturae; gravis hinc languore profundi
urn:cts:latinLit:phi0917.phi001:5.450	Obsessis ventura fames. Nova vota timori
urn:cts:latinLit:phi0917.phi001:5.451	Sunt inventa novo, fluctus nimiasque precari
urn:cts:latinLit:phi0917.phi001:5.452	Ventorum vires, dum se torpentibus unda
urn:cts:latinLit:phi0917.phi001:5.453	Excutiat stagnis, et sit mare. Nubila nusquam
urn:cts:latinLit:phi0917.phi001:5.454	Undarumque minae: coelo languente fretoque,
urn:cts:latinLit:phi0917.phi001:5.455	Naufragii spes omnis abit. Sed nocte fugata,
urn:cts:latinLit:phi0917.phi001:5.456	Laesum nube dies iubar extulit, imaque sensim
urn:cts:latinLit:phi0917.phi001:5.457	Concussit pelagi, movitque Ceraunia nautis.
urn:cts:latinLit:phi0917.phi001:5.458	Inde rapi coepere rates, atque aequora classem
urn:cts:latinLit:phi0917.phi001:5.459	Curva sequi, quae iam vento fluctuque secundo
urn:cts:latinLit:phi0917.phi001:5.460	Lapsa Palaestinas uncis confixit arenas.
urn:cts:latinLit:phi0917.phi001:5.461	Prima duces vidit iunctis consistere castris
urn:cts:latinLit:phi0917.phi001:5.462	Tellus, quam volucer Genusus, quam mollior Apsus
urn:cts:latinLit:phi0917.phi001:5.463	Circueunt ripis. Apso gestare carinas
urn:cts:latinLit:phi0917.phi001:5.464	Caussa palus, leni quam fallens egerit unda.
urn:cts:latinLit:phi0917.phi001:5.465	At Genusum nunc sole   nives, nunc imbre solutae
urn:cts:latinLit:phi0917.phi001:5.466	Praecipitant: neuter longo se gurgite lassat,
urn:cts:latinLit:phi0917.phi001:5.467	Sed minimum terrae, vicino litore, novit.
urn:cts:latinLit:phi0917.phi001:5.468	Hoc fortuna loco tantae duo nomina famae
urn:cts:latinLit:phi0917.phi001:5.469	Composuit: miserique fuit spes irrita mundi
urn:cts:latinLit:phi0917.phi001:5.470	Posse duces parva campi statione diremtos
urn:cts:latinLit:phi0917.phi001:5.471	Admotum damnare nefas. Nam cernere vultus
urn:cts:latinLit:phi0917.phi001:5.472	Et voces audire datur: multosque per annos
urn:cts:latinLit:phi0917.phi001:5.473	Dilectus tibi, Magne, socer, post pignera tanta
urn:cts:latinLit:phi0917.phi001:5.474	Sanguinis, infausti sobolem mortemque nepotis,
urn:cts:latinLit:phi0917.phi001:5.475	Te nisi Niliaca propias non vidit arena.
urn:cts:latinLit:phi0917.phi001:5.476	Caesaris adtonitam  miscenda ad proelia mentem
urn:cts:latinLit:phi0917.phi001:5.477	Ferre moras scelerum partes iussere relictae.
urn:cts:latinLit:phi0917.phi001:5.478	Ductor erat cunctis audax Antonius armis,
urn:cts:latinLit:phi0917.phi001:5.479	Iam tunc civili meditatus Leucada bello.
urn:cts:latinLit:phi0917.phi001:5.480	Illum saepe minis Caesar precibusque morantem
urn:cts:latinLit:phi0917.phi001:5.481	Evocat: O mundi tantorum caussa malorum,
urn:cts:latinLit:phi0917.phi001:5.482	Quid superos et fata tenes?  Sunt cetera cursu
urn:cts:latinLit:phi0917.phi001:5.483	Acta meo: summam rapti per prospera belli
urn:cts:latinLit:phi0917.phi001:5.484	Te poscit Fortuna manum. Num rupta vadosis
urn:cts:latinLit:phi0917.phi001:5.485	Syrtibus incerto Libye nos dividit aestu?
urn:cts:latinLit:phi0917.phi001:5.486	Numquid inexperto tua credimus arma profundo,
urn:cts:latinLit:phi0917.phi001:5.487	Inque novos traheris casus?  Ignave, venire
urn:cts:latinLit:phi0917.phi001:5.488	Te Caesar, non ire, iubet. Prior ipse per hostes
urn:cts:latinLit:phi0917.phi001:5.489	Percussi medias alieni iuris arenas.
urn:cts:latinLit:phi0917.phi001:5.490	Tui mea castra times?  Pereuntia tempora fati
urn:cts:latinLit:phi0917.phi001:5.491	Conqueror: in ventos impendo vota, fretumque.
urn:cts:latinLit:phi0917.phi001:5.492	Ne retine dubium cupientes ire per aequor:
urn:cts:latinLit:phi0917.phi001:5.493	Si bene nota mihi est, ad Caesaris arma iuventus
urn:cts:latinLit:phi0917.phi001:5.494	Naufragio venisse volet. Iam voce doloris
urn:cts:latinLit:phi0917.phi001:5.495	Utendum est: non ex aequo divisimus orbem.
urn:cts:latinLit:phi0917.phi001:5.496	Epirum Caesarque tenet totusque senatus:
urn:cts:latinLit:phi0917.phi001:5.497	Ausoniam tu solus habes. His terque quaterque
urn:cts:latinLit:phi0917.phi001:5.498	Vocibus excitum postquam cessare videbat,
urn:cts:latinLit:phi0917.phi001:5.499	Dum se deesse deis, ac non sibi numina, credit,
urn:cts:latinLit:phi0917.phi001:5.500	Sponte per incautas audet tentare tenebras,
urn:cts:latinLit:phi0917.phi001:5.501	Quod iussi timuere, fretum, temeraria prono
urn:cts:latinLit:phi0917.phi001:5.502	Expertus cessisse deo: fluctusque verendos
urn:cts:latinLit:phi0917.phi001:5.503	Classibus, exigua sperat superare carina.
urn:cts:latinLit:phi0917.phi001:5.504	Solverat armorum fessas nox languida curas:
urn:cts:latinLit:phi0917.phi001:5.505	Parta quies miseris, in quorum pectora somno
urn:cts:latinLit:phi0917.phi001:5.506	Dat vires fortuna minor. Iam castra silebant;
urn:cts:latinLit:phi0917.phi001:5.507	Tertia iam vigiles commoverat hora secundos:
urn:cts:latinLit:phi0917.phi001:5.508	Caesar sollicito per vasta silentia gressu
urn:cts:latinLit:phi0917.phi001:5.509	Vix famulis audenda parat: cunctisque relictis,
urn:cts:latinLit:phi0917.phi001:5.510	Sola placet Fortuna comes. Tentoria postquam
urn:cts:latinLit:phi0917.phi001:5.511	Egressus, vigilum somno cedentis membra
urn:cts:latinLit:phi0917.phi001:5.512	Transsiluit, questus tacite quod fallere posset.
urn:cts:latinLit:phi0917.phi001:5.513	Litora curva legit, primisque invenit in undis
urn:cts:latinLit:phi0917.phi001:5.514	Rupibus exesis haerentem fune carinam.
urn:cts:latinLit:phi0917.phi001:5.515	Rectorem dominumque ratis secura tenebat
urn:cts:latinLit:phi0917.phi001:5.516	Haud procul inde domus, non ullo robore fulta,
urn:cts:latinLit:phi0917.phi001:5.517	Sed sterili iunco cannaque intexta palustri,
urn:cts:latinLit:phi0917.phi001:5.518	Et latus inversa nudum munita phaselo.
urn:cts:latinLit:phi0917.phi001:5.519	Haec Caesar bis terque manu quassantia tectum
urn:cts:latinLit:phi0917.phi001:5.520	Limina commovit. Molli consurgit Amyclas,
urn:cts:latinLit:phi0917.phi001:5.521	Quem dabat alga, toro. Quisnam mea nafragus, inquit,
urn:cts:latinLit:phi0917.phi001:5.522	Tecta petit? aut quem nostrae Fortuna coegit
urn:cts:latinLit:phi0917.phi001:5.523	Auxilium sperare casae?  Sic fatus, ab alto
urn:cts:latinLit:phi0917.phi001:5.524	Aggere iam tepidae sublato fune favillae,
urn:cts:latinLit:phi0917.phi001:5.525	Scintillam tenuem commotos pavit in ignes;
urn:cts:latinLit:phi0917.phi001:5.526	Securus belli: praedam civilibus armis
urn:cts:latinLit:phi0917.phi001:5.527	Scit non esse casas. O vitae tuta facultas
urn:cts:latinLit:phi0917.phi001:5.528	Pauperis, angustique lares! o munera nondum
urn:cts:latinLit:phi0917.phi001:5.529	Intellecta deum! quibus hoc contingere templis
urn:cts:latinLit:phi0917.phi001:5.530	Aut potuit muris, nullo trepidare tumultu,
urn:cts:latinLit:phi0917.phi001:5.531	Caesarea pulsante manu? Tum poste recluso,
urn:cts:latinLit:phi0917.phi001:5.532	Dux ait: Exspecta votis maiora modestis,
urn:cts:latinLit:phi0917.phi001:5.533	Spesque tuas laxa, iuvenis. Si iussa secutus
urn:cts:latinLit:phi0917.phi001:5.534	Me vehis Hesperiam, non ultra cuncta carinae
urn:cts:latinLit:phi0917.phi001:5.535	Debebis, manibusque inopem duxisse senectam.
urn:cts:latinLit:phi0917.phi001:5.536	Ne cessa praebere deo tua fata, volenti
urn:cts:latinLit:phi0917.phi001:5.537	Angustos opibus subitis implere Penates.
urn:cts:latinLit:phi0917.phi001:5.538	Sic fatur: quamquam plebeio tectus amictu,
urn:cts:latinLit:phi0917.phi001:5.539	Indocilis privata loqui. Tum pauper Amyclas:
urn:cts:latinLit:phi0917.phi001:5.540	Multa quidem prohibent nocturno credere ponto.
urn:cts:latinLit:phi0917.phi001:5.541	Nam sol non rutilas deduxit in aequora nubes
urn:cts:latinLit:phi0917.phi001:5.542	Concordesque tulit radios: Noton altera Phoebi,
urn:cts:latinLit:phi0917.phi001:5.543	Altera pars Borean diducta luce vocabat.
urn:cts:latinLit:phi0917.phi001:5.544	Orbe quoque exhaustus medio languensque recessit,
urn:cts:latinLit:phi0917.phi001:5.545	Spectantes oculos infirmo lumine passus.
urn:cts:latinLit:phi0917.phi001:5.546	Lunaque non gracili surrexit lucida cornu,
urn:cts:latinLit:phi0917.phi001:5.547	Aut orbis medii puros exesa recessus:
urn:cts:latinLit:phi0917.phi001:5.548	Nec duxit recto tenuata cacumina cornu,
urn:cts:latinLit:phi0917.phi001:5.549	Ventorumque nota rubuit: tum lurida pallens
urn:cts:latinLit:phi0917.phi001:5.550	Ora tulit, vultu sub nubem tristis ituro.
urn:cts:latinLit:phi0917.phi001:5.551	Sed mihi nec motus nemorum, nec litoris ictus,
urn:cts:latinLit:phi0917.phi001:5.552	Nec placet incertus, qui provocat aequora, Delphin:
urn:cts:latinLit:phi0917.phi001:5.553	Aut siccum quod mergus amat: quodque ausa volare
urn:cts:latinLit:phi0917.phi001:5.554	Ardea sublimis pennae confisa natanti:
urn:cts:latinLit:phi0917.phi001:5.555	Quodque caput spargens undis, velut occupet imbrem,
urn:cts:latinLit:phi0917.phi001:5.556	Instabili gressu metitur litora cornix.
urn:cts:latinLit:phi0917.phi001:5.557	Sed si magnarum poscunt discrimina rerum,
urn:cts:latinLit:phi0917.phi001:5.558	Haud dubitem praebere manus.    Vel litora tangam
urn:cts:latinLit:phi0917.phi001:5.559	Iussa, vel hoc potius pelagus flatusque negabunt.
urn:cts:latinLit:phi0917.phi001:5.560	Haec fatus, solvensque ratem, dat carbasa ventis:
urn:cts:latinLit:phi0917.phi001:5.561	Ad quorum motus non solum lapsa per altum
urn:cts:latinLit:phi0917.phi001:5.562	Aera dispersos traxere cadentia sulcos
urn:cts:latinLit:phi0917.phi001:5.563	Sidera: sed summis etiam quae fixa tenentur
urn:cts:latinLit:phi0917.phi001:5.564	Astra polis, sunt visa quati. Niger inficit horror
urn:cts:latinLit:phi0917.phi001:5.565	Terga maris: longo per multa volumina tractu
urn:cts:latinLit:phi0917.phi001:5.566	Aestuat unda minax, flatusque incerta futuri:
urn:cts:latinLit:phi0917.phi001:5.567	Turbida testantur conceptos aequora ventos.
urn:cts:latinLit:phi0917.phi001:5.568	Tunc rector trepidae fatur ratis: Adspice, saevum
urn:cts:latinLit:phi0917.phi001:5.569	Quanta paret pelagus. Zephyros intendat, an Euros,
urn:cts:latinLit:phi0917.phi001:5.570	Incertum est. Puppim dubius ferit undique pontus.
urn:cts:latinLit:phi0917.phi001:5.571	Nubibus et coelo Notus est: si murmura ponti
urn:cts:latinLit:phi0917.phi001:5.572	Consulimus, Cori verrunt mare. Gurgite tanto,
urn:cts:latinLit:phi0917.phi001:5.573	Nec ratis Hesperias tanget, nec naufragus oras.
urn:cts:latinLit:phi0917.phi001:5.574	Desperare viam et vetitos convertere cursus,
urn:cts:latinLit:phi0917.phi001:5.575	Sola salus. Liceat vexata litora puppe
urn:cts:latinLit:phi0917.phi001:5.576	Prendere, ne longe nimium sit proxima tellus.
urn:cts:latinLit:phi0917.phi001:5.577	Fisus cuncta sibi cessura pericula Caesar,
urn:cts:latinLit:phi0917.phi001:5.578	Sperne minas, inquit, pelagi, ventoque furenti
urn:cts:latinLit:phi0917.phi001:5.579	Trade sinum. Italiam si coelo auctore recusas,
urn:cts:latinLit:phi0917.phi001:5.580	Me pete. Sola tibi caussa haec est iusta timoris,
urn:cts:latinLit:phi0917.phi001:5.581	Vectorem non nosse tuum; quem numina numquam
urn:cts:latinLit:phi0917.phi001:5.582	Destituunt, de quo male tunc Fortuna meretur,
urn:cts:latinLit:phi0917.phi001:5.583	Cum post vota venit. Medias perrumpe procellas,
urn:cts:latinLit:phi0917.phi001:5.584	Tutela secure mea. Coeli iste fretique,
urn:cts:latinLit:phi0917.phi001:5.585	Non puppis nostrae labor est: hanc Caesare pressam
urn:cts:latinLit:phi0917.phi001:5.586	A fluctu defendet onus. Ne longa furori
urn:cts:latinLit:phi0917.phi001:5.587	Ventorum saevo dubitur mora: proderit undis
urn:cts:latinLit:phi0917.phi001:5.588	Ista ratis. Ne flecte manus: fuge proxima velis
urn:cts:latinLit:phi0917.phi001:5.589	Litora: tum Calabro portu te crede potitum,
urn:cts:latinLit:phi0917.phi001:5.590	Cum iam non poterit puppi nostraeque saluti
urn:cts:latinLit:phi0917.phi001:5.591	Altera terra dari  Quid tanta strage paretur,
urn:cts:latinLit:phi0917.phi001:5.592	Ignoras?  Quaerit pelagi coelique tumultu
urn:cts:latinLit:phi0917.phi001:5.593	Quid praestet Fortuna mihi.
urn:cts:latinLit:phi0917.phi001:5.594	Non plura locuto,
urn:cts:latinLit:phi0917.phi001:5.595	Avulsit laceros, percussa puppe, rudentes
urn:cts:latinLit:phi0917.phi001:5.595	Turbo rapax, fragilemque super volitantia malum
urn:cts:latinLit:phi0917.phi001:5.596	Vela tulit: sonuit victis compagibus alnus.
urn:cts:latinLit:phi0917.phi001:5.597	Inde ruunt toto congesta pericula mundo.
urn:cts:latinLit:phi0917.phi001:5.598	Primus ab Oceano caput exeris Atlanteo,
urn:cts:latinLit:phi0917.phi001:5.599	Core, movens aestus: iam te tollente furebat
urn:cts:latinLit:phi0917.phi001:5.600	Pontus, et in scopulos totas erexerat undas.
urn:cts:latinLit:phi0917.phi001:5.601	Occurrit gelidus Boreas, pelagusque retundit:
urn:cts:latinLit:phi0917.phi001:5.602	Et dubium pendet, vento cui pareat, aequor.
urn:cts:latinLit:phi0917.phi001:5.603	Sed Scythici vicit rabies Aquilonis, et undas
urn:cts:latinLit:phi0917.phi001:5.604	Torsit, et abstrusas penitus vada fecit arenas.
urn:cts:latinLit:phi0917.phi001:5.605	Nec perfert pontum Boreas ad saxa, suumque
urn:cts:latinLit:phi0917.phi001:5.606	In fluctus Cori frangit mare: motaque possunt
urn:cts:latinLit:phi0917.phi001:5.607	Aequora subductis etiam concurrere ventis.
urn:cts:latinLit:phi0917.phi001:5.608	Non Euri cessasse minas, non imbribus atrum
urn:cts:latinLit:phi0917.phi001:5.609	Aeolii iacuisse Notum sub carcere saxi
urn:cts:latinLit:phi0917.phi001:5.610	Crediderim: cunctos solita de parte ruentes
urn:cts:latinLit:phi0917.phi001:5.611	Defendisse suas violento turbine terras;
urn:cts:latinLit:phi0917.phi001:5.612	Sic pelagus mansisse loco. Non parva procellis
urn:cts:latinLit:phi0917.phi001:5.613	Aequora rapta ferunt: Aegeas transit in undas
urn:cts:latinLit:phi0917.phi001:5.614	Tyrrhenum: sonat Ionio vagus Hadria ponto.
urn:cts:latinLit:phi0917.phi001:5.615	Ah quoties frustra pulsatos aequore montes
urn:cts:latinLit:phi0917.phi001:5.616	Obruit illa dies! quam celsa cacumina pessum
urn:cts:latinLit:phi0917.phi001:5.617	Tellus victa dedit! Non illo litore surgunt
urn:cts:latinLit:phi0917.phi001:5.618	Tam validi fluctus, alioque ex orbe voluti
urn:cts:latinLit:phi0917.phi001:5.619	A magno venere mari, mundumque coercens
urn:cts:latinLit:phi0917.phi001:5.620	Monstriferos agit unda sinus. Sic rector Olympi
urn:cts:latinLit:phi0917.phi001:5.621	Cuspide fraterna lassatum in saecula fulmen
urn:cts:latinLit:phi0917.phi001:5.622	Adiuvit, regnoque accessit terra secundo,
urn:cts:latinLit:phi0917.phi001:5.623	Cum mare convolvit gentes, cum litora Tethys
urn:cts:latinLit:phi0917.phi001:5.624	Noluit ulla pati, coelo contenta teneri.
urn:cts:latinLit:phi0917.phi001:5.625	Nunc quoque tanta maris moles crevisset in astra,
urn:cts:latinLit:phi0917.phi001:5.626	Ni superum rector pressisset nubibus undas.
urn:cts:latinLit:phi0917.phi001:5.627	Non coeli nox illa fuit: latet obsitus aer
urn:cts:latinLit:phi0917.phi001:5.628	Infernae pallore domus, nimbisque gravatus
urn:cts:latinLit:phi0917.phi001:5.629	Deprimitur, fluctusque in nubibus accipit imbrem.
urn:cts:latinLit:phi0917.phi001:5.630	Lux etiam metuenda perit, nec fulgura currunt
urn:cts:latinLit:phi0917.phi001:5.631	Clara, sed obscurum nimbosus dissilit aer.
urn:cts:latinLit:phi0917.phi001:5.632	Tunc superum convexa fremunt, atque arduus axis
urn:cts:latinLit:phi0917.phi001:5.633	Insonuit, motaque poli compage laborant
urn:cts:latinLit:phi0917.phi001:5.634	Extimuit natura chaos: rupisse videntur
urn:cts:latinLit:phi0917.phi001:5.635	Concordes elementa moras, rursusque redire
urn:cts:latinLit:phi0917.phi001:5.636	Nox manes mixtura deis. Spes una salutis,
urn:cts:latinLit:phi0917.phi001:5.637	Quod tanta mundi nondum periere ruina.
urn:cts:latinLit:phi0917.phi001:5.638	Quantum Leucadio placidus de vertice pontus
urn:cts:latinLit:phi0917.phi001:5.639	Despicitum; tantum nautae videre trementes
urn:cts:latinLit:phi0917.phi001:5.640	Fluctibus e summis praeceps mare: quumque tumentes
urn:cts:latinLit:phi0917.phi001:5.641	Rursus hiant undae, vix eminet aequore malus.
urn:cts:latinLit:phi0917.phi001:5.642	Nubila tanguntur velis, et terra carina.
urn:cts:latinLit:phi0917.phi001:5.643	Nam pelagus, qua parte sedet, non celat arenas:
urn:cts:latinLit:phi0917.phi001:5.644	Exhaustum in tumulos, omnisque in fluctibus unda est.
urn:cts:latinLit:phi0917.phi001:5.645	Artis opem vicere metus: nescitque magister,
urn:cts:latinLit:phi0917.phi001:5.646	Quam frangat, cui cedat aquae. Discordia ponti
urn:cts:latinLit:phi0917.phi001:5.647	Succurrit miseris, fluctusque evertere puppim
urn:cts:latinLit:phi0917.phi001:5.648	Non valet in fluctus: victum latus unda repellens
urn:cts:latinLit:phi0917.phi001:5.649	Erigit, atque omni surgit ratis ardua vento.
urn:cts:latinLit:phi0917.phi001:5.650	Non humilem Sasona vadis, non litora curvae
urn:cts:latinLit:phi0917.phi001:5.651	Thessaliae saxosa pavent, oraeque malignos
urn:cts:latinLit:phi0917.phi001:5.652	Ambraciae portus: scopulosa Ceraunia nautae
urn:cts:latinLit:phi0917.phi001:5.653	Summa timent. Credit iam digna pericula Caesar
urn:cts:latinLit:phi0917.phi001:5.654	Fatis esse suis.  Tantusne evertere, dixit,
urn:cts:latinLit:phi0917.phi001:5.655	Me superis labor est: parva quem puppe sedentem
urn:cts:latinLit:phi0917.phi001:5.656	Tam magno petiere mari?   Si gloria leti
urn:cts:latinLit:phi0917.phi001:5.657	Est pelago donata mei, bellisque negamur;
urn:cts:latinLit:phi0917.phi001:5.658	Intrepidus, quamcunque datis mihi numina, mortem
urn:cts:latinLit:phi0917.phi001:5.659	Accipiam. Licet ingentes abruperit actus
urn:cts:latinLit:phi0917.phi001:5.660	Festinata dies fatis; sat magna peregi.
urn:cts:latinLit:phi0917.phi001:5.661	Arctoas domui gentes: inimica subegi
urn:cts:latinLit:phi0917.phi001:5.662	Arma metu: vidit Magnum mihi Roma secundum.
urn:cts:latinLit:phi0917.phi001:5.663	Iussa plebe tuli fasces per bella negatos.
urn:cts:latinLit:phi0917.phi001:5.664	Nulla meis aberit titulis Romana potestas.
urn:cts:latinLit:phi0917.phi001:5.665	Nesciet hoc quisquam, nisi tu, quae sola meorum
urn:cts:latinLit:phi0917.phi001:5.666	Conscia votorum es, me, quamvis plenus honorum
urn:cts:latinLit:phi0917.phi001:5.667	Et dictator eam Stygias et consul ad umbras,
urn:cts:latinLit:phi0917.phi001:5.668	Privatum, Fortuna, mori. Mihi funere nullo
urn:cts:latinLit:phi0917.phi001:5.669	Est opus, o superi: lacerum retinete cadaver
urn:cts:latinLit:phi0917.phi001:5.670	Fluctibus in mediis: desint mihi busta rogusque,
urn:cts:latinLit:phi0917.phi001:5.671	Dum metuar semper, terraque exspecter ab omni.
urn:cts:latinLit:phi0917.phi001:5.672	Haec fatum decimus, dictu mirabile, fluctus
urn:cts:latinLit:phi0917.phi001:5.673	Invalida cum puppe levat: nec rursus ab alto
urn:cts:latinLit:phi0917.phi001:5.674	Aggere deiecit pelagi, sed pertulit unda,
urn:cts:latinLit:phi0917.phi001:5.675	Scruposisque angusta vacant ubi litora saxis,
urn:cts:latinLit:phi0917.phi001:5.676	Imposuit terrae. Pariter tot regna, tot urbes
urn:cts:latinLit:phi0917.phi001:5.677	Fortunamque suam, tacta tellure, recepit.
urn:cts:latinLit:phi0917.phi001:5.678	Sed non tam remeans Caesar iam luce propinqua,
urn:cts:latinLit:phi0917.phi001:5.679	Quam tacita sua castra fuga comitesque fefellit.
urn:cts:latinLit:phi0917.phi001:5.680	Circumfusa duci flevit, gemituque suorum
urn:cts:latinLit:phi0917.phi001:5.681	Et non ingratis incessit turba querelis:
urn:cts:latinLit:phi0917.phi001:5.682	Quo te, dure, tulit virtus temeraria, Caesar?
urn:cts:latinLit:phi0917.phi001:5.683	Aut quae nos viles animas in fata relinquens,
urn:cts:latinLit:phi0917.phi001:5.684	Invitis spargenda dabas tua membra procellis?
urn:cts:latinLit:phi0917.phi001:5.685	Cum tot in hac anima populorum vita salusque
urn:cts:latinLit:phi0917.phi001:5.686	Pendeat, et tantus caput hoc sibi fecerit orbis,
urn:cts:latinLit:phi0917.phi001:5.687	Saevitia est voluisse mori. Nullusne  tuorum
urn:cts:latinLit:phi0917.phi001:5.688	Emeruit comitum, fatis non posse superstes
urn:cts:latinLit:phi0917.phi001:5.689	Esse tuis?  Cum te raperet mare, corpora segnis
urn:cts:latinLit:phi0917.phi001:5.690	Nostra sopor tenuit. Pudet, heu! Tibi caussa petendae
urn:cts:latinLit:phi0917.phi001:5.691	Haec fuit Hesperiae: visum est, committere quemquam
urn:cts:latinLit:phi0917.phi001:5.692	Tam saevo, crudele, mari. Sors ultima rerum
urn:cts:latinLit:phi0917.phi001:5.693	In dubios casus et prona pericula mortis
urn:cts:latinLit:phi0917.phi001:5.694	Praecipitare solet. Mundi iam summa tenentem
urn:cts:latinLit:phi0917.phi001:5.695	Permisisse mari!  Tantum quid numina lassas?
urn:cts:latinLit:phi0917.phi001:5.696	Sufficit ad belli summam favor iste laborque
urn:cts:latinLit:phi0917.phi001:5.697	Fortunae, quod te nostris impegit arenis?
urn:cts:latinLit:phi0917.phi001:5.698	Hine usus placuere deum, non rector ut orbis,
urn:cts:latinLit:phi0917.phi001:5.699	Nec dominus rerum, sed felix naufragus esses?
urn:cts:latinLit:phi0917.phi001:5.700	Talia iactantes, discussa nocte serenus
urn:cts:latinLit:phi0917.phi001:5.701	Oppressit cum sole dies, fessumque tumentes
urn:cts:latinLit:phi0917.phi001:5.702	Composuit pelagus, ventis patientibus, undas.
urn:cts:latinLit:phi0917.phi001:5.703	Nec non Hesperii lassatum fluctibus aequor
urn:cts:latinLit:phi0917.phi001:5.704	Ut videre duces, purumque insurgere coelo
urn:cts:latinLit:phi0917.phi001:5.705	Fracturum pelagus Borean, solvere carinas,
urn:cts:latinLit:phi0917.phi001:5.706	Quas ventus ductaeque pari moderamine dextrae
urn:cts:latinLit:phi0917.phi001:5.707	Permixtas habuere diu: latumque per aequor,
urn:cts:latinLit:phi0917.phi001:5.708	Ut terrestre, coit, consertis puppibus, agmen.
urn:cts:latinLit:phi0917.phi001:5.709	Sed nox saeva modum venti velique tenorem
urn:cts:latinLit:phi0917.phi001:5.710	Eripuit nautis, excussitque ordine puppes.
urn:cts:latinLit:phi0917.phi001:5.711	Strymona sic gelidum, bruma pellente, relinquunt
urn:cts:latinLit:phi0917.phi001:5.712	Poturae te, Nile, grues, primoque volatu
urn:cts:latinLit:phi0917.phi001:5.713	Effingunt varias, casu monstrante, figuras.
urn:cts:latinLit:phi0917.phi001:5.714	Mox ubi percussit tensas Notus altior alas,
urn:cts:latinLit:phi0917.phi001:5.715	Confusos temere immixtae glomerantur in orbes,
urn:cts:latinLit:phi0917.phi001:5.716	Et turbata perit dispersis littera pennis.
urn:cts:latinLit:phi0917.phi001:5.717	Cum primum redeunte die violentior aer
urn:cts:latinLit:phi0917.phi001:5.718	Puppibus incubuit, Phoebeo concitus ortu,
urn:cts:latinLit:phi0917.phi001:5.719	Praetereunt frustra tentati litora Lissi,
urn:cts:latinLit:phi0917.phi001:5.720	Nymphaeumque tenent. Nudas Aquilonibus undas
urn:cts:latinLit:phi0917.phi001:5.721	Succedens Boreae iam portum fecerat Auster.
urn:cts:latinLit:phi0917.phi001:5.722	Undique collatis in robur Caesaris armis,
urn:cts:latinLit:phi0917.phi001:5.723	Summa videns duri Magnus discrimina Martis
urn:cts:latinLit:phi0917.phi001:5.724	Iam castris instare suis, seponere tutum
urn:cts:latinLit:phi0917.phi001:5.725	Coniugii decrevit onus, Lesboque remotam
urn:cts:latinLit:phi0917.phi001:5.726	Te procul a saevi strepitu, Cornelia, belli
urn:cts:latinLit:phi0917.phi001:5.727	Occulere. Heu quantum mentes dominatur in aequas
urn:cts:latinLit:phi0917.phi001:5.728	Iusta Venus! Dubium trepidumque ad proelia, Magne,
urn:cts:latinLit:phi0917.phi001:5.729	Te quoque fecit amor: quod nolles stare sub ictu
urn:cts:latinLit:phi0917.phi001:5.730	Fortunae, quo mundus erat Romanaque fata,
urn:cts:latinLit:phi0917.phi001:5.731	Coniux sola fuit. Mentem iam verba paratam
urn:cts:latinLit:phi0917.phi001:5.732	Destituunt, blandaeque iuvat ventura trahentem
urn:cts:latinLit:phi0917.phi001:5.733	Indulgere morae, et tempus subducere fatis.
urn:cts:latinLit:phi0917.phi001:5.734	Nocte sub extrema, pulso torpore quietis,
urn:cts:latinLit:phi0917.phi001:5.735	Dum fovet amplexu gravidum Cornelia curis
urn:cts:latinLit:phi0917.phi001:5.736	Pectus, et aversi petit oscula grata mariti:
urn:cts:latinLit:phi0917.phi001:5.737	Humentes mirata genas, percussaque caeco
urn:cts:latinLit:phi0917.phi001:5.738	Vulnere, non audet flentem deprendere Magnum.
urn:cts:latinLit:phi0917.phi001:5.739	Ille gemens: Vita non nunc mihi dulcior, inquit,
urn:cts:latinLit:phi0917.phi001:5.740	Cum taedet vitae, laeto sed tempore, coniux,
urn:cts:latinLit:phi0917.phi001:5.741	Venit moesta dies, et quam nimiumque parumque
urn:cts:latinLit:phi0917.phi001:5.742	Distulimus: iam totus adest in proelia Caesar.
urn:cts:latinLit:phi0917.phi001:5.743	Cedendum est bellis: quorum tibi tuta latebra
urn:cts:latinLit:phi0917.phi001:5.744	Lesbos erit. Desiste preces tentare: negavi
urn:cts:latinLit:phi0917.phi001:5.745	Iam mihi: non longos a me patiere recessus.
urn:cts:latinLit:phi0917.phi001:5.746	Pracipites aderunt casus: properante ruina,
urn:cts:latinLit:phi0917.phi001:5.747	Summa cadunt. Satis est audisse pericula Magni:
urn:cts:latinLit:phi0917.phi001:5.748	Meque tuus decepit amor, civilia bella
urn:cts:latinLit:phi0917.phi001:5.749	Si spectare potes.  Nam me iam, Marte parato,
urn:cts:latinLit:phi0917.phi001:5.750	Securos cepisse pudet cum coniuge somnos,
urn:cts:latinLit:phi0917.phi001:5.751	Eque tuo, miserum quatiunt cum classica mundun,
urn:cts:latinLit:phi0917.phi001:5.752	Surrexisse sint.  Vereor civilibus armis
urn:cts:latinLit:phi0917.phi001:5.753	Pompeium nullo tristem committere damno.
urn:cts:latinLit:phi0917.phi001:5.754	Tutior interea populis, et tutior omni
urn:cts:latinLit:phi0917.phi001:5.755	Rege, late, positamque procul fortuna mariti
urn:cts:latinLit:phi0917.phi001:5.756	Non tota te mole premat. Si numina nostras
urn:cts:latinLit:phi0917.phi001:5.757	Impulerint acies, maneat pars optima nostri;
urn:cts:latinLit:phi0917.phi001:5.758	Sitque mihi, si fata premant victorque cruentus
urn:cts:latinLit:phi0917.phi001:5.759	Quo fugisse velim. Vix tantum infirma dolorem
urn:cts:latinLit:phi0917.phi001:5.760	Cepit, et adtonito cessere e pectore sensus.
urn:cts:latinLit:phi0917.phi001:5.761	Tandem vix moestas potuit proferre querelas:
urn:cts:latinLit:phi0917.phi001:5.762	Nil mihi de fatis thalami superisque relictum est,
urn:cts:latinLit:phi0917.phi001:5.763	Magne, queri: nostros non rumpit funus amores,
urn:cts:latinLit:phi0917.phi001:5.764	Nec diri fax summa rogi: sed sorte frequenti
urn:cts:latinLit:phi0917.phi001:5.765	Plebeiaque nimis careo dimissa marito.
urn:cts:latinLit:phi0917.phi001:5.766	Hostis  ad  adventuum rumpamus foedera tedae:
urn:cts:latinLit:phi0917.phi001:5.767	Placemus socerum. Sic est tibi cognita, Magne,
urn:cts:latinLit:phi0917.phi001:5.768	Nostra fide? credisne aliquid mihi tutius esse,
urn:cts:latinLit:phi0917.phi001:5.769	Quam tibi? non olim casu pendemus ab uno?
urn:cts:latinLit:phi0917.phi001:5.770	Fulminibus me, saeve, iubes tantaeque ruinae
urn:cts:latinLit:phi0917.phi001:5.771	Absentem praestare caput? secura videtur
urn:cts:latinLit:phi0917.phi001:5.772	Sors tibi, cum facias etiam  nunc vota, perisse?
urn:cts:latinLit:phi0917.phi001:5.773	Ut nolim servire malis, sed morte parata
urn:cts:latinLit:phi0917.phi001:5.774	Te sequar ad manes; feriat dum moesta remotas
urn:cts:latinLit:phi0917.phi001:5.775	Fama procul terras, vivam tibi nempe superstes.
urn:cts:latinLit:phi0917.phi001:5.776	Adde, quod adsuescis fatis, tantumque dolorem
urn:cts:latinLit:phi0917.phi001:5.777	Crudelis me ferre doces. Ignosce fatenti:
urn:cts:latinLit:phi0917.phi001:5.778	Posse pati, timeo. Quodsi sunt vota, deisque
urn:cts:latinLit:phi0917.phi001:5.779	Audior, eventus rerum sciet ultima coniux.
urn:cts:latinLit:phi0917.phi001:5.780	Sollicitam rupes, iam te victore, tenebunt:
urn:cts:latinLit:phi0917.phi001:5.781	Et puppim, quae fata ferat tam laeta, timebo.
urn:cts:latinLit:phi0917.phi001:5.782	Nec solvent audita metus mihi prospera belli,
urn:cts:latinLit:phi0917.phi001:5.783	Cum, vacuis proiecta locis, a Caesare possim
urn:cts:latinLit:phi0917.phi001:5.784	Vel fugiente capi. Notescent litora clari
urn:cts:latinLit:phi0917.phi001:5.785	Nominis exsilio, positaque ibi coniuge Magni,
urn:cts:latinLit:phi0917.phi001:5.786	Quis Mitylenaeas poterit nescire latebras?
urn:cts:latinLit:phi0917.phi001:5.787	Hoc precor extremum, si nil tibi victa relinquent
urn:cts:latinLit:phi0917.phi001:5.788	Tutius arma fuga, cum te commiseris undis,
urn:cts:latinLit:phi0917.phi001:5.789	Quolibet infaustam potius deflecte carinam:
urn:cts:latinLit:phi0917.phi001:5.790	Litoribus quaerere meis. Sic fata, relictis
urn:cts:latinLit:phi0917.phi001:5.791	Exsiluit stratis amens, tormentaque nulla
urn:cts:latinLit:phi0917.phi001:5.792	Vult differre mora. Non moesti pectora Magni
urn:cts:latinLit:phi0917.phi001:5.793	Sustinet amplexu dulci, non colla tenere:
urn:cts:latinLit:phi0917.phi001:5.794	Extremusque perit tam longi fructus amoris:
urn:cts:latinLit:phi0917.phi001:5.795	Praecipitantque suos luctus, [neuterque recedens
urn:cts:latinLit:phi0917.phi001:5.796	Sustinuit dixisse, vale] vitamque per omnem
urn:cts:latinLit:phi0917.phi001:5.797	Nulla fuit tam moesta dies. Nam cetera damna
urn:cts:latinLit:phi0917.phi001:5.798	Durata iam mente malis firmaque tulerunt.
urn:cts:latinLit:phi0917.phi001:5.799	Labitur infelix, manibusque excepta suorum
urn:cts:latinLit:phi0917.phi001:5.800	Fertur ad aequoreas, ac se prosternit, arenas,
urn:cts:latinLit:phi0917.phi001:5.801	Litoraque ipsa tenet, tandemque illata carinae est.
urn:cts:latinLit:phi0917.phi001:5.802	Non sic infelix patiam portusque reliquit
urn:cts:latinLit:phi0917.phi001:5.803	Hesperios, saevi premerent cum Caesaris arma.
urn:cts:latinLit:phi0917.phi001:5.804	Fida comes Magni vadit duce sola relicto,
urn:cts:latinLit:phi0917.phi001:5.805	Pompeiumque fugit. Quae nox sibi proxima venit,
urn:cts:latinLit:phi0917.phi001:5.806	Insomnis. Viduo tum primum frigida lecto
urn:cts:latinLit:phi0917.phi001:5.807	Atque insueta quies uni, nudumque marito
urn:cts:latinLit:phi0917.phi001:5.808	Non haerente latus. Somno quam saepe gravata
urn:cts:latinLit:phi0917.phi001:5.809	Deceptis vacuum manibus complexa cubile est,
urn:cts:latinLit:phi0917.phi001:5.810	Atque oblita fugae quaesivit nocte maritum
urn:cts:latinLit:phi0917.phi001:5.811	Nam, flamma quamvis tacitas urgente medullas,
urn:cts:latinLit:phi0917.phi001:5.812	Non iuvat in toto corpus iactare cubili:
urn:cts:latinLit:phi0917.phi001:5.813	Servatur pars illa tori. Caruisse timebat
urn:cts:latinLit:phi0917.phi001:5.814	Pompeio: sed non superi tam laeta parabant.
urn:cts:latinLit:phi0917.phi001:5.815	Instabat, miserae Magnum quae redderet hora.
urn:cts:latinLit:phi0917.phi001:6.1	Postquam castra duces, pugnae iam mente propinqui,
urn:cts:latinLit:phi0917.phi001:6.2	Imposuere iugis, admotaque cominus arma,
urn:cts:latinLit:phi0917.phi001:6.3	Parque suum videri dei, capere omnia Caesar
urn:cts:latinLit:phi0917.phi001:6.4	Moenia Graiorum spernit, Martemque secundum
urn:cts:latinLit:phi0917.phi001:6.5	Iam nisi de genero fatis debere recusat.
urn:cts:latinLit:phi0917.phi001:6.6	Funestam mundo votis petit omnibus horam,
urn:cts:latinLit:phi0917.phi001:6.7	In casum quae cuncta ferat. Placet alea fati
urn:cts:latinLit:phi0917.phi001:6.8	Alterutrum mersura caput. Ter collibus omnes
urn:cts:latinLit:phi0917.phi001:6.9	Explicuit turmas et signa minantia pugnam,
urn:cts:latinLit:phi0917.phi001:6.10	Testatus numquam Latiae se deesse ruinae.
urn:cts:latinLit:phi0917.phi001:6.11	Ut videt ad nullos exciri posse tumultus
urn:cts:latinLit:phi0917.phi001:6.12	In pugnam generum, sed clauso fidere vallo,
urn:cts:latinLit:phi0917.phi001:6.13	Signa movet, tectusque via dumosa per arva
urn:cts:latinLit:phi0917.phi001:6.14	Dyrrhachii praeceps rapiendas tendit ad arces.
urn:cts:latinLit:phi0917.phi001:6.15	Hoc iter aequoreo praecepit limite Magnus,
urn:cts:latinLit:phi0917.phi001:6.16	Quemque vocat collem Taulantius incola Petram,
urn:cts:latinLit:phi0917.phi001:6.17	Insedit castris, Ephyraeaque moenia servat,
urn:cts:latinLit:phi0917.phi001:6.18	Defendens tutam vel solis turribus urbem.
urn:cts:latinLit:phi0917.phi001:6.19	Non opus hanc veterum nec moles structa tuetur
urn:cts:latinLit:phi0917.phi001:6.20	Humanusque labor, facilis, licet ardua tollat,
urn:cts:latinLit:phi0917.phi001:6.21	Cedere vel bellis, vel cuncta moventibus annis:
urn:cts:latinLit:phi0917.phi001:6.22	Sed munimen habet, nullo quassabile ferro,
urn:cts:latinLit:phi0917.phi001:6.23	Naturam sedemque loci. Nam clausa profundo
urn:cts:latinLit:phi0917.phi001:6.24	Undique praecipiti scopulisque vomentibus aequor,
urn:cts:latinLit:phi0917.phi001:6.25	Exiguo debet, quod non est insula, colli.
urn:cts:latinLit:phi0917.phi001:6.26	Terribiles ratibus sustentant moenia cautes,
urn:cts:latinLit:phi0917.phi001:6.27	Ioniumque furens rapido cum tollitur Austro,
urn:cts:latinLit:phi0917.phi001:6.28	Templa domosque quatit, spumatque in culmina pontus.
urn:cts:latinLit:phi0917.phi001:6.29	Huc avidam belli rapuit spes improba mentem
urn:cts:latinLit:phi0917.phi001:6.30	Caesaris, ut vastis diffusum collibus hostem
urn:cts:latinLit:phi0917.phi001:6.31	Cingeret ignarum, ducto procul aggere valli.
urn:cts:latinLit:phi0917.phi001:6.32	Metitur terras oculis: nec cespite tantum
urn:cts:latinLit:phi0917.phi001:6.33	Contentus fragili subitos adtollere muros,
urn:cts:latinLit:phi0917.phi001:6.34	Ingentes cautes, avulsaque saxa metallis,
urn:cts:latinLit:phi0917.phi001:6.35	Graiorumque domos, direptaque moenia transfert.
urn:cts:latinLit:phi0917.phi001:6.36	Exstruitur, quod non aries impellere saevus,
urn:cts:latinLit:phi0917.phi001:6.37	Quod non ulla queat violenti machina belli.
urn:cts:latinLit:phi0917.phi001:6.38	Franguntur montes, planumque per ardua Caesar
urn:cts:latinLit:phi0917.phi001:6.39	Ducit opus: pandit fossas, turritaque summis
urn:cts:latinLit:phi0917.phi001:6.40	Disponit castella iugis, magnoque recursu
urn:cts:latinLit:phi0917.phi001:6.41	Amplexus fines, saltus, nemorosaque tesqua,
urn:cts:latinLit:phi0917.phi001:6.42	Et silvas, vastaque feras indagine claudit.
urn:cts:latinLit:phi0917.phi001:6.43	Non desunt campi, non desunt pabula Magno,
urn:cts:latinLit:phi0917.phi001:6.44	Castraque Caesareo circumdatus aggere mutat.
urn:cts:latinLit:phi0917.phi001:6.45	Flumina tot cursus illic exorta fatigant,
urn:cts:latinLit:phi0917.phi001:6.46	Illic mersa suos: operumque ut summa revisat,
urn:cts:latinLit:phi0917.phi001:6.47	Defessus Caesar mediis intermanet agris.
urn:cts:latinLit:phi0917.phi001:6.48	Nunc vetus Iliacos adtollat fabula muros,
urn:cts:latinLit:phi0917.phi001:6.49	Adscribatque deis: fragili circumdata testa
urn:cts:latinLit:phi0917.phi001:6.50	Moenia mirentur refugi Babylonia Parthi.
urn:cts:latinLit:phi0917.phi001:6.51	En, quantum Tigris, quantum celer ambit Orontes,
urn:cts:latinLit:phi0917.phi001:6.52	Assyriis quantum populis telluris Eoae
urn:cts:latinLit:phi0917.phi001:6.53	Sufficit in regnum, subitum bellique tumultu
urn:cts:latinLit:phi0917.phi001:6.54	Raptum clausit opus. Tanti periere labores.
urn:cts:latinLit:phi0917.phi001:6.55	Tot potuere manus adiungere Seston Abydo,
urn:cts:latinLit:phi0917.phi001:6.56	Ingestoque solo Phryxeum elidere pontum,
urn:cts:latinLit:phi0917.phi001:6.57	Aut Pelopis latis Ephyren abrumpere regnis,
urn:cts:latinLit:phi0917.phi001:6.58	Et ratibus longae flexus donare Maleae,
urn:cts:latinLit:phi0917.phi001:6.59	Aut aliquem mundi, quamvis natura negasset,
urn:cts:latinLit:phi0917.phi001:6.60	In melius mutare locum. Coit area belli:
urn:cts:latinLit:phi0917.phi001:6.61	Hic alitur sanguis terras fluxurus in omnes,
urn:cts:latinLit:phi0917.phi001:6.62	Hic et Thessalicae clades, Libycaeque tenentur.
urn:cts:latinLit:phi0917.phi001:6.63	Aestuat angusta rabies civilis arena.
urn:cts:latinLit:phi0917.phi001:6.64	Prima quidem surgens operum structura fefellit
urn:cts:latinLit:phi0917.phi001:6.65	Pompeium: veluti mediae qui tutus in arvis
urn:cts:latinLit:phi0917.phi001:6.66	Sicaniae rabidum nescit latrare Pelorum:
urn:cts:latinLit:phi0917.phi001:6.67	Aut vaga cum Tethys Rutupinaque litora fervent,
urn:cts:latinLit:phi0917.phi001:6.68	Unda Caledonios fallit turbata Britannos.
urn:cts:latinLit:phi0917.phi001:6.69	Ut primum vasto septas videt aggere terras,
urn:cts:latinLit:phi0917.phi001:6.70	Ipse quoque a tuta deducens agmina Petra
urn:cts:latinLit:phi0917.phi001:6.71	Diversis spargit tumulis, ut Caesaris arma
urn:cts:latinLit:phi0917.phi001:6.72	Laxet, et effuso claudentem milite tendat:
urn:cts:latinLit:phi0917.phi001:6.73	Ac tantum septi vallo sibi vindicat agri,
urn:cts:latinLit:phi0917.phi001:6.74	Parva Mycenaeae quantum sacrata Dianae
urn:cts:latinLit:phi0917.phi001:6.75	Distat ab excelsa nemoralis Aricia Roma:
urn:cts:latinLit:phi0917.phi001:6.76	Quoque modo Romae praelapsus moenia Tibris
urn:cts:latinLit:phi0917.phi001:6.77	In mare descendit, si nusquam torqueat amnem.
urn:cts:latinLit:phi0917.phi001:6.78	Classica nulla sonant, iniussaque tela vagantur:
urn:cts:latinLit:phi0917.phi001:6.79	Et fit saepe nefas, iaculum tentante lacerto.
urn:cts:latinLit:phi0917.phi001:6.80	Maior cura duces miscendis abstrahit armis.
urn:cts:latinLit:phi0917.phi001:6.81	Pompeium exhaustae praebenda ad pabula terrae,
urn:cts:latinLit:phi0917.phi001:6.82	Quae currens obtrivit eques, gradibusque citatis
urn:cts:latinLit:phi0917.phi001:6.83	Ungula frondentem discussit cornea campum.
urn:cts:latinLit:phi0917.phi001:6.84	Belliger adtonsis sonipes defessus in arvis,
urn:cts:latinLit:phi0917.phi001:6.85	Advectos cum plena ferant praesepia culmos,
urn:cts:latinLit:phi0917.phi001:6.86	Ore novas poscens moribundus labitur herbas,
urn:cts:latinLit:phi0917.phi001:6.87	Et tremulo medios abrumpit poplite gyros.
urn:cts:latinLit:phi0917.phi001:6.88	Corpora dum solvit tabes, et digerit artus,
urn:cts:latinLit:phi0917.phi001:6.89	Traxit iners coelum fluidae contagia pestis
urn:cts:latinLit:phi0917.phi001:6.90	Obscuram in nubem. Tali spiramine Nesis
urn:cts:latinLit:phi0917.phi001:6.91	Emittit stygium nebulosis aera saxis,
urn:cts:latinLit:phi0917.phi001:6.92	Antraque letiferi rabiem Typhonis anhelant.
urn:cts:latinLit:phi0917.phi001:6.93	Inde labant populi, coeloque paratior unda
urn:cts:latinLit:phi0917.phi001:6.94	Omne pati virus duravit viscera coeno.
urn:cts:latinLit:phi0917.phi001:6.95	Iam riget atra cutis, distentaque lumina rumpit:
urn:cts:latinLit:phi0917.phi001:6.96	Igneaque in vultus, et sacro fervida morbo
urn:cts:latinLit:phi0917.phi001:6.97	Pestis abit, fessumque caput se ferre recusat.
urn:cts:latinLit:phi0917.phi001:6.98	Iam magis atque magis praeceps agit omnia fatum:
urn:cts:latinLit:phi0917.phi001:6.99	Nec medii dirimunt morbi vitamque necemque,
urn:cts:latinLit:phi0917.phi001:6.100	Sed languor cum morte venit: turbaque cadentum
urn:cts:latinLit:phi0917.phi001:6.101	Aucta lues, dum mixta iacent incondita vivis
urn:cts:latinLit:phi0917.phi001:6.102	Corpora. Nam miseros ultra tentoria cives
urn:cts:latinLit:phi0917.phi001:6.103	Spargere funus erat. Tamen hos minuere labores
urn:cts:latinLit:phi0917.phi001:6.104	A tergo pelagus, pulsusque Aquilonibus aer,
urn:cts:latinLit:phi0917.phi001:6.105	Litoraque, et plenae peregrina messe carinae.
urn:cts:latinLit:phi0917.phi001:6.106	At liber terrae spatiosis collibus hostis
urn:cts:latinLit:phi0917.phi001:6.107	Aere non pigro, nec inertibus angitur undis:
urn:cts:latinLit:phi0917.phi001:6.108	Sed patitur saevam, veluti circumdatus arcta
urn:cts:latinLit:phi0917.phi001:6.109	Obsidione, famem. Nondum surgentibus altam
urn:cts:latinLit:phi0917.phi001:6.110	In segetem culmis, cernit miserabile vulgus
urn:cts:latinLit:phi0917.phi001:6.111	In pecudum cecidisse cibos, et carpere dumos,
urn:cts:latinLit:phi0917.phi001:6.112	Et foliis spoliare nemus, letumque minantes
urn:cts:latinLit:phi0917.phi001:6.113	Vellere ab ignotis dubias radicibus herbas.
urn:cts:latinLit:phi0917.phi001:6.114	Quae mollire queunt flamma, quae frangere morsu,
urn:cts:latinLit:phi0917.phi001:6.115	Quaeque per abrasas utero demittere fauces,
urn:cts:latinLit:phi0917.phi001:6.116	Plurimaque humanis ante hoc incognita mensis
urn:cts:latinLit:phi0917.phi001:6.117	Diripiens miles, saturum tamen obsidet hostem.
urn:cts:latinLit:phi0917.phi001:6.118	Ut primum libuit ruptis evadere claustris
urn:cts:latinLit:phi0917.phi001:6.119	Pompeio, cunctasque sibi permittere terras:
urn:cts:latinLit:phi0917.phi001:6.120	Non obscura petit latebrosae tempora noctis,
urn:cts:latinLit:phi0917.phi001:6.121	Et raptum furto, soceri cessantibus armis,
urn:cts:latinLit:phi0917.phi001:6.122	Dedignatur iter: latis exire ruinis
urn:cts:latinLit:phi0917.phi001:6.123	Quaerit, et impulso turres confringere vallo,
urn:cts:latinLit:phi0917.phi001:6.124	Perque omnes gladios, et qua via caede paranda est.
urn:cts:latinLit:phi0917.phi001:6.125	Opportuna tamen valli pars visa propinqui,
urn:cts:latinLit:phi0917.phi001:6.126	Quam Minuci castella vocant, et confraga densis
urn:cts:latinLit:phi0917.phi001:6.127	Arboribus dumeta tegunt. Huc pulvere nullo
urn:cts:latinLit:phi0917.phi001:6.128	Proditus agmen agit, subitusque ad moenia venit.
urn:cts:latinLit:phi0917.phi001:6.129	Tot simul e campis Latiae fulsere volucres:
urn:cts:latinLit:phi0917.phi001:6.130	Tot cecinere tubae. Ne quid victoria ferro
urn:cts:latinLit:phi0917.phi001:6.131	Deberet, pavor adtonitos confecerat hostes.
urn:cts:latinLit:phi0917.phi001:6.132	Quod solum valuit virtus, iacuere peremti,
urn:cts:latinLit:phi0917.phi001:6.133	Debuerant quo stare loco: qui vulnera ferrent
urn:cts:latinLit:phi0917.phi001:6.134	Iam deerant, nimbusque ferens tot tela peribat.
urn:cts:latinLit:phi0917.phi001:6.135	Tum piceos volvunt immissae lampades ignes:
urn:cts:latinLit:phi0917.phi001:6.136	Tum quassae nutant turres, lapsumque minantur:
urn:cts:latinLit:phi0917.phi001:6.137	Roboris impacti crebros gemit agger ad ictus.
urn:cts:latinLit:phi0917.phi001:6.138	Iam Pompeianae celsi super ardua valli
urn:cts:latinLit:phi0917.phi001:6.139	Exierant aquilae: iam mundi iura patebant.
urn:cts:latinLit:phi0917.phi001:6.140	Quem non mille simul turmis, nec Caesare toto
urn:cts:latinLit:phi0917.phi001:6.141	Auferret Fortuna locum, victoribus unus
urn:cts:latinLit:phi0917.phi001:6.142	Eripuit, vetuitque capi: seque arma tenente,
urn:cts:latinLit:phi0917.phi001:6.143	Ac nondum strato, Magnum vicisse negavit.
urn:cts:latinLit:phi0917.phi001:6.144	Scaeva viro nomen: castrorum in plebe merebat
urn:cts:latinLit:phi0917.phi001:6.145	Ante feras Rhodani gentes: ibi sanguine multo
urn:cts:latinLit:phi0917.phi001:6.146	Promotus Latiam longo gerit ordine vitem:
urn:cts:latinLit:phi0917.phi001:6.147	Pronus ad omne nefas, et qui nesciret, in armis
urn:cts:latinLit:phi0917.phi001:6.148	Quam magnum virtus crimen civilibus esset.
urn:cts:latinLit:phi0917.phi001:6.149	Hic ubi quaerentes socios iam Marte relicto
urn:cts:latinLit:phi0917.phi001:6.150	Tota fugae cernit, Quo vos pavor, inquit, abegit
urn:cts:latinLit:phi0917.phi001:6.151	Impius et cunctis ignotus Caesaris armis?
urn:cts:latinLit:phi0917.phi001:6.152	[O famuli turpes, servum pecus, absque cruore]
urn:cts:latinLit:phi0917.phi001:6.153	Terga datis morti?  Cumulo vos deesse virorum
urn:cts:latinLit:phi0917.phi001:6.154	Non pudet et bustis interque cadavera quaeri?
urn:cts:latinLit:phi0917.phi001:6.155	Non ira saltem iuvenes, pietate remota,
urn:cts:latinLit:phi0917.phi001:6.156	Stabitis?  E cunctis, per quos erumperet hostis,
urn:cts:latinLit:phi0917.phi001:6.157	Nos sumus electi. Non parvo sanguine Magni
urn:cts:latinLit:phi0917.phi001:6.158	Ista dies ierit. Peterem felicior umbras
urn:cts:latinLit:phi0917.phi001:6.159	Caesaris in vultu.  Testem hunc Fortuna negavit:
urn:cts:latinLit:phi0917.phi001:6.160	Pompeio laudante, cadam. Confringite tela
urn:cts:latinLit:phi0917.phi001:6.161	Pectoris incursu, iugulisque retundite ferrum.
urn:cts:latinLit:phi0917.phi001:6.162	Iam longinqua petit pulvis, sonitusque ruinae,
urn:cts:latinLit:phi0917.phi001:6.163	Securasque fragor concussit Caesaris aures.
urn:cts:latinLit:phi0917.phi001:6.164	Vincimus, o socii; veniet, qui vindicet arces,
urn:cts:latinLit:phi0917.phi001:6.165	Dum morimur. Movit tantum vox illa furorem,
urn:cts:latinLit:phi0917.phi001:6.166	Quantum non primo succendunt classica cantu:
urn:cts:latinLit:phi0917.phi001:6.167	Mirantesque virum, atque avidi spectare, sequuntur
urn:cts:latinLit:phi0917.phi001:6.168	Scituri iuvenes, numero deprensa locoque
urn:cts:latinLit:phi0917.phi001:6.169	An plus quam mortem virtus daret. Ille ruenti
urn:cts:latinLit:phi0917.phi001:6.170	Aggere consistit, primumque cadavera plenis
urn:cts:latinLit:phi0917.phi001:6.171	Turribus evolvit, subeuntesque obruit hostes
urn:cts:latinLit:phi0917.phi001:6.172	Corporibus: totaeque viro dant tela ruinae:
urn:cts:latinLit:phi0917.phi001:6.173	Roboraque et moles hosti seque ipse minatur.
urn:cts:latinLit:phi0917.phi001:6.174	Nunc sude, nunc duro contraria pectora conto
urn:cts:latinLit:phi0917.phi001:6.175	Detrudit muris, et valli summa tenentes
urn:cts:latinLit:phi0917.phi001:6.176	Amputat ense manus: caput obterit ossaque saxo,
urn:cts:latinLit:phi0917.phi001:6.177	Ac male defensum fragili compage cerebrum
urn:cts:latinLit:phi0917.phi001:6.178	Dissipat: alterius flamma crinesque genasque
urn:cts:latinLit:phi0917.phi001:6.179	Succendit; strident oculis ardentibus ignes.
urn:cts:latinLit:phi0917.phi001:6.180	Ut primum, cumulo crescente, cadavera murum
urn:cts:latinLit:phi0917.phi001:6.181	Admovere solo: non segnior extulit illum
urn:cts:latinLit:phi0917.phi001:6.182	Saltus, et in medias iecit super arma catervas,
urn:cts:latinLit:phi0917.phi001:6.183	Quam per summa rapit celerem venabula pardum.
urn:cts:latinLit:phi0917.phi001:6.184	Tunc densos inter cuneos compressus et omni
urn:cts:latinLit:phi0917.phi001:6.185	Vallatus bello vincit, quem respicit, hostem.
urn:cts:latinLit:phi0917.phi001:6.186	Iamque hebes et crasso non asper sanguine mucro
urn:cts:latinLit:phi0917.phi001:6.187	[Percussum Scaevae frangit, non vulnerat, hostem.]
urn:cts:latinLit:phi0917.phi001:6.188	Perdidit ensis opus, frangit sine vulnere membra.
urn:cts:latinLit:phi0917.phi001:6.189	Illum tota petit moles, illum omnia tela:
urn:cts:latinLit:phi0917.phi001:6.190	Nulla fuit non certa manus, non lancea felix,
urn:cts:latinLit:phi0917.phi001:6.191	Parque novum Fortuna videt concurrere, bellum
urn:cts:latinLit:phi0917.phi001:6.192	Atque virum. Fortis crebris sonat ictibus umbo,
urn:cts:latinLit:phi0917.phi001:6.193	Et galeae fragmenta cavae compressa perurunt
urn:cts:latinLit:phi0917.phi001:6.194	Tempora: nec quidquam nudis vitalibus obstat
urn:cts:latinLit:phi0917.phi001:6.195	Iam, praeter stantes in summis ossibus hastas.
urn:cts:latinLit:phi0917.phi001:6.196	Quid nunc, vesani, iaculis levibusque sagittis
urn:cts:latinLit:phi0917.phi001:6.197	Perditis haesuros numquam vitalibus ictus?
urn:cts:latinLit:phi0917.phi001:6.198	Hunc aut tortilibus vibrata phalarica nervis
urn:cts:latinLit:phi0917.phi001:6.199	Obruat, aut vasti muralia pondera saxi:
urn:cts:latinLit:phi0917.phi001:6.200	Hunc aries ferro ballistaque limine portae
urn:cts:latinLit:phi0917.phi001:6.201	Summoveat. Stat non fragilis pro Caesare murus,
urn:cts:latinLit:phi0917.phi001:6.202	Pompeiumque tenet. Iam pectora non tegit armis,
urn:cts:latinLit:phi0917.phi001:6.203	Ac veritus credi clypeo, laevaque vacasse,
urn:cts:latinLit:phi0917.phi001:6.204	Aut culpa vixisse sua, tot vulnera belli
urn:cts:latinLit:phi0917.phi001:6.205	Solus obit, densamque ferens in pectore silvam,
urn:cts:latinLit:phi0917.phi001:6.206	Iam gradibus fessis, in quem cadat, eligit hostem.
urn:cts:latinLit:phi0917.phi001:6.207	[Par pelagi monstris. Libycae sic bellua terrae,]
urn:cts:latinLit:phi0917.phi001:6.208	Sic Libycus densis elephas oppressus ab armis
urn:cts:latinLit:phi0917.phi001:6.209	Omne repercussum squalenti missile tergo
urn:cts:latinLit:phi0917.phi001:6.210	Frangit, et haerentes mota cute discutit hastas:
urn:cts:latinLit:phi0917.phi001:6.211	Viscera tuta latent penitus, citraque cruorem
urn:cts:latinLit:phi0917.phi001:6.212	Confixae stant tela ferae: tot facta sagittis,
urn:cts:latinLit:phi0917.phi001:6.213	Tot iaculis, unam non explent vulnera mortem.
urn:cts:latinLit:phi0917.phi001:6.214	Dictaea procul ecce manu Gortynis arundo
urn:cts:latinLit:phi0917.phi001:6.215	Tenditur in Scaevam, quae voto certior omni
urn:cts:latinLit:phi0917.phi001:6.216	In caput atque oculi laevum descendit in orbem.
urn:cts:latinLit:phi0917.phi001:6.217	Ille moras ferri, nervorum et vincula rumpit,
urn:cts:latinLit:phi0917.phi001:6.218	Adfixam vellens oculo pendente sagittam
urn:cts:latinLit:phi0917.phi001:6.219	Intrepidus, telumque suo cum lumine calcat.
urn:cts:latinLit:phi0917.phi001:6.220	Pannonis haud aliter post ictum saevior ursa,
urn:cts:latinLit:phi0917.phi001:6.221	Cum iaculum parva Libys amentavit habena,
urn:cts:latinLit:phi0917.phi001:6.222	Se rotat in vulnus: telumque irata receptum
urn:cts:latinLit:phi0917.phi001:6.223	Impetit, et secum fugientem circuit hastam.
urn:cts:latinLit:phi0917.phi001:6.224	Perdiderat vultum rabies: stetit imbre cruento
urn:cts:latinLit:phi0917.phi001:6.225	Informis facies: laetus fragor aethera pulsat
urn:cts:latinLit:phi0917.phi001:6.226	Victorum: maiora viris e sanguine parvo
urn:cts:latinLit:phi0917.phi001:6.227	Gaudia non faceret conspectum in Caesare vulnus.
urn:cts:latinLit:phi0917.phi001:6.228	Ille, tegens alta suppressum mente dolorem,
urn:cts:latinLit:phi0917.phi001:6.229	Mitis et a vultu penitus virtute remota,
urn:cts:latinLit:phi0917.phi001:6.230	Parcite, ait, cives: procul hinc avertite bellum.
urn:cts:latinLit:phi0917.phi001:6.231	Collatura meae nil sunt iam vulnera morti:
urn:cts:latinLit:phi0917.phi001:6.232	Non eget ingestis, sed vulsis pectore telis.
urn:cts:latinLit:phi0917.phi001:6.233	Tollite et in Magni viventem ponite castris:
urn:cts:latinLit:phi0917.phi001:6.234	Hoc vestro praestate duci: sit Scaeva relicti
urn:cts:latinLit:phi0917.phi001:6.235	Caesaris exemplum potius, quam mortis honestae.
urn:cts:latinLit:phi0917.phi001:6.236	Credidit infelix simulatis vocibus Aulus,
urn:cts:latinLit:phi0917.phi001:6.237	Nec vidit recto gladium mucrone tenentem;
urn:cts:latinLit:phi0917.phi001:6.238	Membraque captivi pariter laturus, et arma,
urn:cts:latinLit:phi0917.phi001:6.239	Fulmineum mediis excepit faucibus ensem.
urn:cts:latinLit:phi0917.phi001:6.240	Incaluit virtus: atque una caede refectus
urn:cts:latinLit:phi0917.phi001:6.241	Solvat, ait, poenas, Scaevam quicumque subactum
urn:cts:latinLit:phi0917.phi001:6.242	Speravit: pacem gladio si quaerit ab isto
urn:cts:latinLit:phi0917.phi001:6.243	Magnus, adorato submittat Caesare signa.
urn:cts:latinLit:phi0917.phi001:6.244	An similem vestri, segnemque ad fata putastis?
urn:cts:latinLit:phi0917.phi001:6.245	Pompeii vobis minor est caussaeque senatus
urn:cts:latinLit:phi0917.phi001:6.246	Quam mihi mortis amor. Simul haec effatur, et altus
urn:cts:latinLit:phi0917.phi001:6.247	Caesareas pulvis testatur adesse cohortes.
urn:cts:latinLit:phi0917.phi001:6.248	Dedecus hic belli Magno crimenque remisit,
urn:cts:latinLit:phi0917.phi001:6.249	Ne solum totae fugerent te, Scaeva, catervae:
urn:cts:latinLit:phi0917.phi001:6.250	Subducto qui Marte ruis: nam sanguine fuso
urn:cts:latinLit:phi0917.phi001:6.251	Vires pugna dabat. Labentem turba suorum
urn:cts:latinLit:phi0917.phi001:6.252	Excipit, atque humeris defectum imponere gaudet:
urn:cts:latinLit:phi0917.phi001:6.253	Ac veluti inclusum perfosso in pectore numen
urn:cts:latinLit:phi0917.phi001:6.254	Et vivam magnae speciem virtutis adorant:
urn:cts:latinLit:phi0917.phi001:6.255	Telaque confixis certant evellere membris,
urn:cts:latinLit:phi0917.phi001:6.256	Exornantque deos, ac nudum pectore Martem
urn:cts:latinLit:phi0917.phi001:6.257	Armis, Scaeva, tuis: felix hoc nomine famae,
urn:cts:latinLit:phi0917.phi001:6.258	Si tibi durus Iber, aut si tibi terga dedisset
urn:cts:latinLit:phi0917.phi001:6.259	Cantaber exiguis, aut longis Teutonus armis.
urn:cts:latinLit:phi0917.phi001:6.260	Non tu bellorum spoliis ornare Tonantis
urn:cts:latinLit:phi0917.phi001:6.261	Templa potes, non tu laetis ululare triumphis.
urn:cts:latinLit:phi0917.phi001:6.262	Infelix, quanta dominum virtute parasti!
urn:cts:latinLit:phi0917.phi001:6.263	Nec magis hac Magnus castrorum parte repulsus
urn:cts:latinLit:phi0917.phi001:6.264	Intra claustra piger, dilato Marte, quievit,
urn:cts:latinLit:phi0917.phi001:6.265	Quam mare lassatur, cum se tollentibus Euris
urn:cts:latinLit:phi0917.phi001:6.266	Frangentem fluctus scopulum ferit, aut latus alti
urn:cts:latinLit:phi0917.phi001:6.267	Montis adest, seramque sibi parat unda ruinam.
urn:cts:latinLit:phi0917.phi001:6.268	Hinc vicina petens placido castella profundo
urn:cts:latinLit:phi0917.phi001:6.269	Incursu gemini Martis rapit: armaque late
urn:cts:latinLit:phi0917.phi001:6.270	Spargit, et effuso laxat tentoria campo:
urn:cts:latinLit:phi0917.phi001:6.271	Mutandaeque iuvat permissa licentia terrae.
urn:cts:latinLit:phi0917.phi001:6.272	Sic pleno Padus ore tumens super aggere tutas
urn:cts:latinLit:phi0917.phi001:6.273	Excurrit ripas, et totos concutit agros:
urn:cts:latinLit:phi0917.phi001:6.274	Succubuit si qua tellus, cumulumque furentem
urn:cts:latinLit:phi0917.phi001:6.275	Undarum non passa ruit, tum flumine toto
urn:cts:latinLit:phi0917.phi001:6.276	Transit, et ignotos aperit sibi gurgite campos.
urn:cts:latinLit:phi0917.phi001:6.277	Illos terra fugit dominos: his rura colonis
urn:cts:latinLit:phi0917.phi001:6.278	Accedunt, donante Pado. Vix proelia Caesar
urn:cts:latinLit:phi0917.phi001:6.279	Senserat, elatus specula quae prodidit ignis.
urn:cts:latinLit:phi0917.phi001:6.280	Invenit impulsos presso iam pulvere muros:
urn:cts:latinLit:phi0917.phi001:6.281	Frigidaque ut veteris deprendit signa ruinae,
urn:cts:latinLit:phi0917.phi001:6.282	Accendit pax ipsa loci, movitque furorem
urn:cts:latinLit:phi0917.phi001:6.283	Pompeiana quies et, victo Caesare, somnus.
urn:cts:latinLit:phi0917.phi001:6.284	Ire vel in clades properat, dum gaudia turbet.
urn:cts:latinLit:phi0917.phi001:6.285	Torquato ruit inde minax: qui Caesaris arma
urn:cts:latinLit:phi0917.phi001:6.286	Segnius haud vidit, quam malo nauta tremente
urn:cts:latinLit:phi0917.phi001:6.287	Omnia Circaeae subducit vela procellae:
urn:cts:latinLit:phi0917.phi001:6.288	Agminaque interius muro breviore recepit,
urn:cts:latinLit:phi0917.phi001:6.289	Densius ut parva disponeret arma corona.
urn:cts:latinLit:phi0917.phi001:6.290	Transierat primi Caesar munimina valli,
urn:cts:latinLit:phi0917.phi001:6.291	Cum super e totis emisit collibus agmen,
urn:cts:latinLit:phi0917.phi001:6.292	Effuditque acies obseptum Magnus in hostem.
urn:cts:latinLit:phi0917.phi001:6.293	Non sic Aetnaeis habitans in vallibus horret
urn:cts:latinLit:phi0917.phi001:6.294	Enceladum, spirante Noto, cum tota cavernas
urn:cts:latinLit:phi0917.phi001:6.295	Egerit, et torrens in campos defluit Aetna:
urn:cts:latinLit:phi0917.phi001:6.296	Caesaris ut miles glomerato pulvere victus
urn:cts:latinLit:phi0917.phi001:6.297	Ante aciem, caeci trepidus sub nube timoris
urn:cts:latinLit:phi0917.phi001:6.298	Hostilius occurrit fugiens, inque ipsa pavendo
urn:cts:latinLit:phi0917.phi001:6.299	Fata ruit. Totus mitti civilibus armis
urn:cts:latinLit:phi0917.phi001:6.300	Usque vel in pacem potuit cruor: ipse furentes
urn:cts:latinLit:phi0917.phi001:6.301	Dux tenuit gladios. Felix ac libera legum,
urn:cts:latinLit:phi0917.phi001:6.302	Roma, fores iurisque tui, vicisset in illo
urn:cts:latinLit:phi0917.phi001:6.303	Si tibi Sulla loco. Dolet heu semperque dolebit,
urn:cts:latinLit:phi0917.phi001:6.304	Quod scelerum, Caesar, prodest tibi summa tuorum,
urn:cts:latinLit:phi0917.phi001:6.305	Cum genero pugnasse pio. Pro tristia fata!
urn:cts:latinLit:phi0917.phi001:6.306	Non  Uticae Libye clades, Hispania Mundae
urn:cts:latinLit:phi0917.phi001:6.307	Flesset, et infando pollutus sanguine Nilus
urn:cts:latinLit:phi0917.phi001:6.308	Nobilius Phario gestasset rege cadaver:
urn:cts:latinLit:phi0917.phi001:6.309	Nec Iuba Marmaricas nudus pressisset arenas,
urn:cts:latinLit:phi0917.phi001:6.310	Poenorumque umbras placasset sanguine fuso
urn:cts:latinLit:phi0917.phi001:6.311	Scipio: nec sancto caruisset via Catone.
urn:cts:latinLit:phi0917.phi001:6.312	Ultimus esse dies potuit tibi, Roma, malorum:
urn:cts:latinLit:phi0917.phi001:6.313	Exire e mediis potuit Pharsalia fatis.
urn:cts:latinLit:phi0917.phi001:6.314	Deserit adverso possessam numine sedem
urn:cts:latinLit:phi0917.phi001:6.315	Caesar, et Emathias lacero petit agmine terras.
urn:cts:latinLit:phi0917.phi001:6.316	Arma secuturum soceri, quacumque fugasset,
urn:cts:latinLit:phi0917.phi001:6.317	Tentavere suo comites divertere Magnum
urn:cts:latinLit:phi0917.phi001:6.318	Hortatu: patrias sedes atque hoste carentem
urn:cts:latinLit:phi0917.phi001:6.319	Ausoniam peteret. Numquam me Caesaris, inquit,
urn:cts:latinLit:phi0917.phi001:6.320	Exemplo reddam patriae, numquamque videbit
urn:cts:latinLit:phi0917.phi001:6.321	Me nisi dimisso redeuntem, milite Roma.
urn:cts:latinLit:phi0917.phi001:6.322	Hesperiam potui, motu surgente, tenere,
urn:cts:latinLit:phi0917.phi001:6.323	Si vellem patriis aciem committere templis,
urn:cts:latinLit:phi0917.phi001:6.324	Ac medio pugnare foro. Dum bella relegem,
urn:cts:latinLit:phi0917.phi001:6.325	Extremum Scythici transcendam frigoris orbem,
urn:cts:latinLit:phi0917.phi001:6.326	Ardentesque plagas.  Victor tibi, Roma, quietem
urn:cts:latinLit:phi0917.phi001:6.327	Eripiam, qui, ne premerent te proelia, fugi?
urn:cts:latinLit:phi0917.phi001:6.328	Ah potius, bello ne quid patiaris in isto,
urn:cts:latinLit:phi0917.phi001:6.329	Te Caesar putet esse suam. Sic fatus, in ortus
urn:cts:latinLit:phi0917.phi001:6.330	Phoebeos convertit iter, terraeque secutus
urn:cts:latinLit:phi0917.phi001:6.331	Devia, qua vastos aperit Candavia saltus,
urn:cts:latinLit:phi0917.phi001:6.332	Contigit Emathiam, bello quam fata parabant.
urn:cts:latinLit:phi0917.phi001:6.333	Thessaliam, qua parte diem brumalibus horis
urn:cts:latinLit:phi0917.phi001:6.334	Adtollit Titan, rupes Ossaea coercet.
urn:cts:latinLit:phi0917.phi001:6.335	Cum per summa poli Phoebum trahit altior aestas
urn:cts:latinLit:phi0917.phi001:6.336	Pelion opponit radiis nascentibus umbras.
urn:cts:latinLit:phi0917.phi001:6.337	At medios ignes coeli, rabidique Leonis
urn:cts:latinLit:phi0917.phi001:6.338	Solstitiale caput nemorosus submovet Othrys.
urn:cts:latinLit:phi0917.phi001:6.339	Excipit adversos Zephyros et Iapyga Pindus
urn:cts:latinLit:phi0917.phi001:6.340	Et maturato praecidit vespere lucem.
urn:cts:latinLit:phi0917.phi001:6.341	Nec metuens imi Borean habitator Olympi
urn:cts:latinLit:phi0917.phi001:6.342	Lucentem totis ignorat noctibus Arcton.
urn:cts:latinLit:phi0917.phi001:6.343	Hos inter montes, media qui valle premuntur,
urn:cts:latinLit:phi0917.phi001:6.344	Perpetuis quondam latuere paludibus agri,
urn:cts:latinLit:phi0917.phi001:6.345	Flumina dum campi retinent, nec pervia Tempe
urn:cts:latinLit:phi0917.phi001:6.346	Dant aditus pelagi; stagnumque implentibus unum
urn:cts:latinLit:phi0917.phi001:6.347	Crescere cursus erat. Postquam discessit Olympo
urn:cts:latinLit:phi0917.phi001:6.348	Herculea gravis Ossa manu, subitaeque ruinam
urn:cts:latinLit:phi0917.phi001:6.349	Sensit aquae Nereus: melius mansura sub undis,
urn:cts:latinLit:phi0917.phi001:6.350	Emathis aequorei regnum Pharsalos Achillis
urn:cts:latinLit:phi0917.phi001:6.351	Eminet, et, prima Rhoeteia litora pinu
urn:cts:latinLit:phi0917.phi001:6.352	Quae tetigit, Phylace, Pteleosque, et Dorion ira
urn:cts:latinLit:phi0917.phi001:6.353	Flebile Pieridum; Trachin, pretioque nefandae
urn:cts:latinLit:phi0917.phi001:6.354	Lampados Herculeis fortis Meliboea pharetris:
urn:cts:latinLit:phi0917.phi001:6.355	Atque olim Larissa potens: ubi nobile quondam
urn:cts:latinLit:phi0917.phi001:6.356	Nunc super Argos arant: veteres ubi fabula Thebas
urn:cts:latinLit:phi0917.phi001:6.357	Monstrat Echionias: ubi quondam Pentheos exsul
urn:cts:latinLit:phi0917.phi001:6.358	Colla caputque ferens supremo tradidit igni,
urn:cts:latinLit:phi0917.phi001:6.359	Questa, quod hoc solum nato rapuisset, Agave.
urn:cts:latinLit:phi0917.phi001:6.360	Ergo abrupta palus multos discessit in amnes.
urn:cts:latinLit:phi0917.phi001:6.361	Purus in occasus, parvi sed gurgitis, Aeas
urn:cts:latinLit:phi0917.phi001:6.362	Ionio fluit inde mari nec fortior undis
urn:cts:latinLit:phi0917.phi001:6.363	Labitur avectae pater Isidis, et tuus, Oeneu,
urn:cts:latinLit:phi0917.phi001:6.364	Paene gener crassis oblimat Echinadas undis
urn:cts:latinLit:phi0917.phi001:6.365	Et Meleagream maculatus sanguine Nessi
urn:cts:latinLit:phi0917.phi001:6.366	Euenos Calydona secat. Ferit amne citato
urn:cts:latinLit:phi0917.phi001:6.367	Maliacas Sperchios aquas: et flumine puro
urn:cts:latinLit:phi0917.phi001:6.368	Irrigat Amphrysos famulantis pascua Phoebi;
urn:cts:latinLit:phi0917.phi001:6.369	Quique nec humentes nebulas, nec rore madentem
urn:cts:latinLit:phi0917.phi001:6.370	Aera, nec tenues ventos suspirat, Anauros;
urn:cts:latinLit:phi0917.phi001:6.371	Et quisquis pelago per se non cogntus amnis
urn:cts:latinLit:phi0917.phi001:6.372	Peneo donavit aquas: it gurgite rapto
urn:cts:latinLit:phi0917.phi001:6.373	Apidanos: nunquamque celer, nisi mixtus, Enipeus.
urn:cts:latinLit:phi0917.phi001:6.374	Accipit Asopos cursus, Phoenixque, Melasque.
urn:cts:latinLit:phi0917.phi001:6.375	Solus in alterius nomen cum   venerit undae,
urn:cts:latinLit:phi0917.phi001:6.376	Defendit Titaresos aquas, lapsusque superne
urn:cts:latinLit:phi0917.phi001:6.377	Gurgite Penei pro siccis utitur arvis.
urn:cts:latinLit:phi0917.phi001:6.378	Hunc fama est Stygiis manare paludibus amnem,
urn:cts:latinLit:phi0917.phi001:6.379	Et, capitis memorem, fluvii contagia vilis
urn:cts:latinLit:phi0917.phi001:6.380	Nolle pati, superumque sibi servare timorem.
urn:cts:latinLit:phi0917.phi001:6.381	Ut primum emissis patuerunt amnibus arva,
urn:cts:latinLit:phi0917.phi001:6.382	Pinguis Boebicio discessit vomere sulcus:
urn:cts:latinLit:phi0917.phi001:6.383	Mox Lelegum dextra pressum descendit aratrum.
urn:cts:latinLit:phi0917.phi001:6.384	Aeolidae Dolopesque solum fregere coloni,
urn:cts:latinLit:phi0917.phi001:6.385	Et Magnetes equis, Minyae gens cognita remis.
urn:cts:latinLit:phi0917.phi001:6.386	Illic semiferos Ixionidas Centauros
urn:cts:latinLit:phi0917.phi001:6.387	Foeta Pelethroniis nubes effudit in antris:
urn:cts:latinLit:phi0917.phi001:6.388	Aspera te Pholoes frangentem, Monyche, saxa,
urn:cts:latinLit:phi0917.phi001:6.389	Teque sub Oetaeo torquentem vertice vulsas,
urn:cts:latinLit:phi0917.phi001:6.390	Rhoete ferox, quas vix Boreas inverteret, ornos:
urn:cts:latinLit:phi0917.phi001:6.391	Hospes et Alcidae magni, Phole: teque per amnem
urn:cts:latinLit:phi0917.phi001:6.392	Improbe Lernaeas vector passure sagittas:
urn:cts:latinLit:phi0917.phi001:6.393	Teque senex Chiron, gelido qui sidere fulgens
urn:cts:latinLit:phi0917.phi001:6.394	Impetis Aemonio maiorem Scorpion arcu.
urn:cts:latinLit:phi0917.phi001:6.395	Hac tellure feri micuerunt semina Martis.
urn:cts:latinLit:phi0917.phi001:6.396	Primus ab aequorea percussis cuspide saxis
urn:cts:latinLit:phi0917.phi001:6.397	Thessalicus sonipes bellis feralibus omen
urn:cts:latinLit:phi0917.phi001:6.398	Exsiluit; primus chalybem  fraenosque momordit,
urn:cts:latinLit:phi0917.phi001:6.399	Spumavitque novis Lapithae domitoris habenis.
urn:cts:latinLit:phi0917.phi001:6.400	Prima fretum scindens Pagasaeo litore pinus
urn:cts:latinLit:phi0917.phi001:6.401	Terrenum ignotas hominem proiecit in undas.
urn:cts:latinLit:phi0917.phi001:6.402	Primus Thessalicae rector telluris Itonos
urn:cts:latinLit:phi0917.phi001:6.403	In formam calidae percussit pondera massae,
urn:cts:latinLit:phi0917.phi001:6.404	Fudit et argentum flammis, aurumque moneta
urn:cts:latinLit:phi0917.phi001:6.405	Fregit et immensis coxit fornacibus aera.
urn:cts:latinLit:phi0917.phi001:6.406	Illic, quod populos scelerata impegit in arma,
urn:cts:latinLit:phi0917.phi001:6.407	Divitias numerare datum est. Hinc maxima serpens
urn:cts:latinLit:phi0917.phi001:6.408	Descendit Python, Cyrrhaeaque fluxit in arva:
urn:cts:latinLit:phi0917.phi001:6.409	Unde et Thessalicae veniunt ad Pythia laurus.
urn:cts:latinLit:phi0917.phi001:6.410	Impius hinc prolem superis immisit Aloeus,
urn:cts:latinLit:phi0917.phi001:6.411	Inseruit celsis prope se cum Pelion astris,
urn:cts:latinLit:phi0917.phi001:6.412	Sideribusque vias incurrens abstulit Ossa.
urn:cts:latinLit:phi0917.phi001:6.413	Hac ubi damnata fatis tellure locarunt
urn:cts:latinLit:phi0917.phi001:6.414	Castra duces, cunctos belli praesaga futuri
urn:cts:latinLit:phi0917.phi001:6.415	Mens agitat, summique gravem discriminis horam
urn:cts:latinLit:phi0917.phi001:6.416	Adventare palam est. Propius iam fata moveri,
urn:cts:latinLit:phi0917.phi001:6.417	Degeneres trepidant animi, peioraque versant,
urn:cts:latinLit:phi0917.phi001:6.418	Ad dubios pauci, praesumto robore, casus
urn:cts:latinLit:phi0917.phi001:6.419	Spemque metumque ferunt. Turbae sed mixtus inerti
urn:cts:latinLit:phi0917.phi001:6.420	Sextus erat, Magno proles indigna parente,
urn:cts:latinLit:phi0917.phi001:6.421	Qui mox, Scyllaeis exsul grassatus in undis,
urn:cts:latinLit:phi0917.phi001:6.422	Polluit aequoreos Siculus pirata triumphos.
urn:cts:latinLit:phi0917.phi001:6.423	Qui stimulante metu fati praenoscere cursus,
urn:cts:latinLit:phi0917.phi001:6.424	Impatiensque morae, venturisque omnibus aeger,
urn:cts:latinLit:phi0917.phi001:6.425	Non tripodas Deli, non Pythia consulit antra,
urn:cts:latinLit:phi0917.phi001:6.426	Nec quaesisse libet, primis quid frugibus altrix
urn:cts:latinLit:phi0917.phi001:6.427	Aere Iovis Dodona sonet, quis noscere fibra
urn:cts:latinLit:phi0917.phi001:6.428	Fata queat, quis prodat aves, quis fulgura coeli
urn:cts:latinLit:phi0917.phi001:6.429	Servet, et Assyria scrutetur sidera cura,
urn:cts:latinLit:phi0917.phi001:6.430	Aut si quid tacitum, sed fas, erat. Ille superuis
urn:cts:latinLit:phi0917.phi001:6.431	Detestanda deis saevorum arcana magorum
urn:cts:latinLit:phi0917.phi001:6.432	Noverat, et tristes sacris feralibus aras,
urn:cts:latinLit:phi0917.phi001:6.433	Umbrarum Ditisque fidem: miseroque liquebat,
urn:cts:latinLit:phi0917.phi001:6.434	Scire parum superos. Vanum   saevumque furorem
urn:cts:latinLit:phi0917.phi001:6.435	Adiuvat ipse locus, vicinaque moenia castris
urn:cts:latinLit:phi0917.phi001:6.436	Haemonidum, ficti quas nulla licentia monstri
urn:cts:latinLit:phi0917.phi001:6.437	Transierit, quarum, quidquid non creditur, ars est.
urn:cts:latinLit:phi0917.phi001:6.438	Thessala quin etiam tellus herbasque nocentes
urn:cts:latinLit:phi0917.phi001:6.439	Rupibus ingenuit, sensuraque saxa canentes
urn:cts:latinLit:phi0917.phi001:6.440	Arcanum ferale Magos. Ibi plurima surgunt
urn:cts:latinLit:phi0917.phi001:6.441	Vim factura deis: et terris hospita Colchis
urn:cts:latinLit:phi0917.phi001:6.442	Legit in Haemoniis, quas non advexerat, herbas.
urn:cts:latinLit:phi0917.phi001:6.443	Impia tot populis, tot surdas gentibus aures
urn:cts:latinLit:phi0917.phi001:6.444	Coelicolum dirae convertunt carmina gentis.
urn:cts:latinLit:phi0917.phi001:6.445	Una per aethereos exit vox illa recessus,
urn:cts:latinLit:phi0917.phi001:6.446	Verbaque ad invitum perfert cogentia numen,
urn:cts:latinLit:phi0917.phi001:6.447	Quod non cura poli coelique volubilis umquam
urn:cts:latinLit:phi0917.phi001:6.448	Avocat. Infandum tetigit cum sidera murmur,
urn:cts:latinLit:phi0917.phi001:6.449	Tunc, Babylon Persea licet secretaque Memphis
urn:cts:latinLit:phi0917.phi001:6.450	Omne vetustorum solvat penetrale Magorum,
urn:cts:latinLit:phi0917.phi001:6.451	Abducit superos alienis Thessalis aris.
urn:cts:latinLit:phi0917.phi001:6.452	Carmine Thessalidum dura in praecordia fluxit
urn:cts:latinLit:phi0917.phi001:6.453	Non fatis adductus amor: flammisque severi
urn:cts:latinLit:phi0917.phi001:6.454	Illicitis arsere senes. Nec noxia tantum
urn:cts:latinLit:phi0917.phi001:6.455	Pocula proficiunt aut cum turgentia succo
urn:cts:latinLit:phi0917.phi001:6.456	Frontis amaturae subducunt pignora fetae.
urn:cts:latinLit:phi0917.phi001:6.457	Mens hausti nulla sanie polluta veneni
urn:cts:latinLit:phi0917.phi001:6.458	Excantata perit. Quos non concordia mixti
urn:cts:latinLit:phi0917.phi001:6.459	Adligat ulla tori, blandaque potentia formae,
urn:cts:latinLit:phi0917.phi001:6.460	Traxerunt torti magica vertigine fili.
urn:cts:latinLit:phi0917.phi001:6.461	Cessavere vices rerum: dilataque longa
urn:cts:latinLit:phi0917.phi001:6.462	Haesit nocte dies. Legi non paruit aether:
urn:cts:latinLit:phi0917.phi001:6.463	Torpuit et praeceps audito carmine mundus:
urn:cts:latinLit:phi0917.phi001:6.464	Axibus et rapidis impulsos Iuppiter urgens
urn:cts:latinLit:phi0917.phi001:6.465	Miratur non ire polos. Nunc omnia complent
urn:cts:latinLit:phi0917.phi001:6.466	Imbribus, et calido producunt nubila Phoebo:
urn:cts:latinLit:phi0917.phi001:6.467	Et tonat ignaro coelum Iove. Vocibus isdem
urn:cts:latinLit:phi0917.phi001:6.468	Humentes late nebulas nimbosque solutis
urn:cts:latinLit:phi0917.phi001:6.469	Excussere comis.  Ventis cessantibus, aequor
urn:cts:latinLit:phi0917.phi001:6.470	Intumuit: rursus vetitum sentire procellas
urn:cts:latinLit:phi0917.phi001:6.471	Conticuit, turbante Noto: puppimque ferentes
urn:cts:latinLit:phi0917.phi001:6.472	In ventum tumuere sinus. De rupe pependit
urn:cts:latinLit:phi0917.phi001:6.473	Abscisa fixus torrens: amnisque cucurrit
urn:cts:latinLit:phi0917.phi001:6.474	Non qua pronus erat. Nilum non extulit aestas:
urn:cts:latinLit:phi0917.phi001:6.475	Maeander direxit aquas: Rhodatumque morantem
urn:cts:latinLit:phi0917.phi001:6.476	Praecipitavit Arar: submitso verice montes
urn:cts:latinLit:phi0917.phi001:6.477	Explicuere iugum. Nubes suspexit Olympus:
urn:cts:latinLit:phi0917.phi001:6.478	Solibus et nullis Scythicae, cum bruma rigeret,
urn:cts:latinLit:phi0917.phi001:6.479	Dimaduere nives. Impulsam sidere Tethyn
urn:cts:latinLit:phi0917.phi001:6.480	Repulit Haemonidum, defenso litore, carmen.
urn:cts:latinLit:phi0917.phi001:6.481	Terra quoque immoti concussit ponderis axem,
urn:cts:latinLit:phi0917.phi001:6.482	Et medium vergens nisu titubavit in orbem.
urn:cts:latinLit:phi0917.phi001:6.483	Tantae molis onus percussum voce recessit,
urn:cts:latinLit:phi0917.phi001:6.484	Prospectumque dedit circumlabentis Olympi.
urn:cts:latinLit:phi0917.phi001:6.485	Omne potens animal leti, genitumque nocere,
urn:cts:latinLit:phi0917.phi001:6.486	Et pavet Haemonias, et mortibus instruit artes.
urn:cts:latinLit:phi0917.phi001:6.487	Has avidae tigres et nobilis ira leonum
urn:cts:latinLit:phi0917.phi001:6.488	Ore fovent blando: gelidos his explicat orbes,
urn:cts:latinLit:phi0917.phi001:6.489	Inque pruinoso coluber distenditur arvo.
urn:cts:latinLit:phi0917.phi001:6.490	Viperei coeunt, abrupto corpore, nodi:
urn:cts:latinLit:phi0917.phi001:6.491	Humanoque cadit serpens adflata veneno.
urn:cts:latinLit:phi0917.phi001:6.492	Quis labor hic superis, cantus herbasque sequendi,
urn:cts:latinLit:phi0917.phi001:6.493	Spernendique timor? cuius commercia pacti
urn:cts:latinLit:phi0917.phi001:6.494	Obstrictos habuere deos? Parere necesse est,
urn:cts:latinLit:phi0917.phi001:6.495	An iuvat? Ignota tantum pietate merentur,
urn:cts:latinLit:phi0917.phi001:6.496	An tacitis valuere minis? Hoc iuris in omnes
urn:cts:latinLit:phi0917.phi001:6.497	Est illis superos, an habent haec carmina certum
urn:cts:latinLit:phi0917.phi001:6.498	Imperiosa deum, qui mundum cogere, quidquid
urn:cts:latinLit:phi0917.phi001:6.499	Cogitur ipse, potest?  Illic et sidera primum
urn:cts:latinLit:phi0917.phi001:6.500	Praecipiti deducta polo: Phoebeque serena
urn:cts:latinLit:phi0917.phi001:6.501	Non aliter, diris verborum obsessa venenis,
urn:cts:latinLit:phi0917.phi001:6.502	Palluit, et nigris terrenisque ignibus arsit,
urn:cts:latinLit:phi0917.phi001:6.503	Quam si fraterna prohiberet imagine tellus,
urn:cts:latinLit:phi0917.phi001:6.504	Insereretque suas flammis coelestibus umbras:
urn:cts:latinLit:phi0917.phi001:6.505	Et patitur tantos cantu deprensa labores,
urn:cts:latinLit:phi0917.phi001:6.506	Donec suppositas propior despumet in herbas.
urn:cts:latinLit:phi0917.phi001:6.507	Hos scelerum ritus, haec dirae carmina gentis
urn:cts:latinLit:phi0917.phi001:6.508	Effera damnarat nimiae pietatis Erichtho,
urn:cts:latinLit:phi0917.phi001:6.509	Inque novos ritus pollutam duxerat artem.
urn:cts:latinLit:phi0917.phi001:6.510	Illi namque nefas urbis submittere tecto
urn:cts:latinLit:phi0917.phi001:6.511	Aut laribus ferale caput: desertaque busta
urn:cts:latinLit:phi0917.phi001:6.512	Incolit, et tumulos expulsis obtinet umbris,
urn:cts:latinLit:phi0917.phi001:6.513	Grata deis erebi. Coetus audire silentum,
urn:cts:latinLit:phi0917.phi001:6.514	Nosse domos Stygias arcanaque Ditis operti,
urn:cts:latinLit:phi0917.phi001:6.515	Non superi, non vita vetat. Tenet ora profanae
urn:cts:latinLit:phi0917.phi001:6.516	Foeda situ macies, coeloque ignota sereno
urn:cts:latinLit:phi0917.phi001:6.517	Terribilis Stygio facies pallore gravatur,
urn:cts:latinLit:phi0917.phi001:6.518	Impexis onerata comis. Si nimbus et atrae
urn:cts:latinLit:phi0917.phi001:6.519	Sidera subducunt nubes, tunc Thessala nudis
urn:cts:latinLit:phi0917.phi001:6.520	Egreditur bustis, nocturnaque fulgura captat.
urn:cts:latinLit:phi0917.phi001:6.521	Semina foecundae segetis calcata perussit,
urn:cts:latinLit:phi0917.phi001:6.522	Et non letiferas spirando perdidit auras.
urn:cts:latinLit:phi0917.phi001:6.523	Nec superos orat, nec cantu supplice numen
urn:cts:latinLit:phi0917.phi001:6.524	Auxiliare vocat, nec fibras illa litantes
urn:cts:latinLit:phi0917.phi001:6.525	Novit: funereas aris imponere flammas
urn:cts:latinLit:phi0917.phi001:6.526	Gaudet, et accenso rapuit quae tura sepulcro.
urn:cts:latinLit:phi0917.phi001:6.527	Omne nefas superi prima iam voce precantis
urn:cts:latinLit:phi0917.phi001:6.528	Concedunt, carmenque timent audire secundum.
urn:cts:latinLit:phi0917.phi001:6.529	Viventes animas, et adhuc sua membra regentes,
urn:cts:latinLit:phi0917.phi001:6.530	Infodit busto: fatis debentibus annos
urn:cts:latinLit:phi0917.phi001:6.531	Mors invita subit: perversa funera pompa
urn:cts:latinLit:phi0917.phi001:6.532	Retulit a tumulis: fugere cadavera letum.
urn:cts:latinLit:phi0917.phi001:6.533	Fumantes iuvenum cineres, ardentiaque ossa
urn:cts:latinLit:phi0917.phi001:6.534	E mediis rapit illa rogis, ipsamque, parentes
urn:cts:latinLit:phi0917.phi001:6.535	Quam tenuere, facem: nigroque volantia fumo
urn:cts:latinLit:phi0917.phi001:6.536	Feralis fragmenta tori, vestesque fluentes
urn:cts:latinLit:phi0917.phi001:6.537	Colligit in cineres et olentes membra favillas.
urn:cts:latinLit:phi0917.phi001:6.538	Ast ubi servantur saxis, quibus intimus humor
urn:cts:latinLit:phi0917.phi001:6.539	Ducitur, et tracta durescunt tabe medullae
urn:cts:latinLit:phi0917.phi001:6.540	Corpora; tunc omnes avide desaevit in artus,
urn:cts:latinLit:phi0917.phi001:6.541	Immersitque manus oculis, gaudetque gelatos
urn:cts:latinLit:phi0917.phi001:6.542	Effodisse orbes, et siccae pallida rodit
urn:cts:latinLit:phi0917.phi001:6.543	Excrementa manus: laqueum nodosque nocentes
urn:cts:latinLit:phi0917.phi001:6.544	Ore suo rupit: pendentia corpora carpsit,
urn:cts:latinLit:phi0917.phi001:6.545	Abrasitque cruces: percussaque viscera nimbis
urn:cts:latinLit:phi0917.phi001:6.546	Vulsit, et incoctas admisso sole medullas.
urn:cts:latinLit:phi0917.phi001:6.547	Insertum manibus chalybem, nigramque per artus
urn:cts:latinLit:phi0917.phi001:6.548	Stillantis tabi saniem, virusque coactum
urn:cts:latinLit:phi0917.phi001:6.549	Sustulit, et nervo morsus retinente pependit.
urn:cts:latinLit:phi0917.phi001:6.550	Et quodcumque iacet nuda tellure cadaver,
urn:cts:latinLit:phi0917.phi001:6.551	Ante feras volucresque sedet: nec carpere membra
urn:cts:latinLit:phi0917.phi001:6.552	Vult ferro manibusque suis, morsusque luporum
urn:cts:latinLit:phi0917.phi001:6.553	Exspectat, siccis raptura a faucibus artus.
urn:cts:latinLit:phi0917.phi001:6.554	[Nec cessant a caede manus, si sanguine vivo
urn:cts:latinLit:phi0917.phi001:6.555	Est opus, erumpat iugulo qui primus aperto.]
urn:cts:latinLit:phi0917.phi001:6.556	Nec refugit caedes, vivum  si sacra cruorem,
urn:cts:latinLit:phi0917.phi001:6.557	Extaque funereae poscunt trepidantia mensae.
urn:cts:latinLit:phi0917.phi001:6.558	Vulnere sic ventris, non, qua natura vocabat,
urn:cts:latinLit:phi0917.phi001:6.559	Extrahitur partus, calidis ponendus in aris.
urn:cts:latinLit:phi0917.phi001:6.560	Et quoties saevis opus est ac fortibus umbris,
urn:cts:latinLit:phi0917.phi001:6.561	Ipsa facit manes: hominum mors omnis in usu est.
urn:cts:latinLit:phi0917.phi001:6.562	Illa genae florem primaevo corpore vulsit,
urn:cts:latinLit:phi0917.phi001:6.563	Illa comam laeva morienti abscidit ephebo.
urn:cts:latinLit:phi0917.phi001:6.564	Saepe etiam caris cognato in funere dira
urn:cts:latinLit:phi0917.phi001:6.565	Thessalis incubuit membris: atque oscula figens,
urn:cts:latinLit:phi0917.phi001:6.566	Truncavitque caput, compressaque dentibus ora
urn:cts:latinLit:phi0917.phi001:6.567	Laxavit: siccoque haerentem gutture linguam
urn:cts:latinLit:phi0917.phi001:6.568	Praemordens, gelidis infudit murmura labris,
urn:cts:latinLit:phi0917.phi001:6.569	Arcanumque nefas Stygias mandavit ad umbras.
urn:cts:latinLit:phi0917.phi001:6.570	Hanc ut fama loci Pompeio prodidit: alta
urn:cts:latinLit:phi0917.phi001:6.571	Nocte poli, Titan medium quo tempore ducit
urn:cts:latinLit:phi0917.phi001:6.572	Sub nostra tellure diem, deserta per arva
urn:cts:latinLit:phi0917.phi001:6.573	Carpit iter. Fidi scelerum suetique ministri,
urn:cts:latinLit:phi0917.phi001:6.574	Effractos circum tumulos ac busta vagati,
urn:cts:latinLit:phi0917.phi001:6.575	Conspexere procul praerupta in caute sedentem,
urn:cts:latinLit:phi0917.phi001:6.576	Qua iuga devexus Pharsalica porrigit Aemus.
urn:cts:latinLit:phi0917.phi001:6.577	Ilia magis magicisque deis incognita verba
urn:cts:latinLit:phi0917.phi001:6.578	Tentabat, carmenque novos fingebat in usus.
urn:cts:latinLit:phi0917.phi001:6.579	Namque, timens, ne Mars alium vagus iret in orbem,
urn:cts:latinLit:phi0917.phi001:6.580	Emathis et tellus tam multa caede careret,
urn:cts:latinLit:phi0917.phi001:6.581	Pollutos cantu dirisque venefica succis
urn:cts:latinLit:phi0917.phi001:6.582	Conspersos vetuit transmittere bella Philippos,
urn:cts:latinLit:phi0917.phi001:6.583	Tot mortes habitura suas, usuraque mundi
urn:cts:latinLit:phi0917.phi001:6.584	Sanguine: caesorum truncare cadavera regum
urn:cts:latinLit:phi0917.phi001:6.585	Sperat, et Hesperiae cineres avertere gentis,
urn:cts:latinLit:phi0917.phi001:6.586	Ossaque nobilium, tantosque adquirere manes.
urn:cts:latinLit:phi0917.phi001:6.587	Hic ardor, solusque labor, quid corpore Magni
urn:cts:latinLit:phi0917.phi001:6.588	Proiecto rapiat, quos Caesaris involet artus.
urn:cts:latinLit:phi0917.phi001:6.589	Quam prior adfatur Pompeii ignava propago:
urn:cts:latinLit:phi0917.phi001:6.590	O decus Haemonidum, populis quae pandere fata,
urn:cts:latinLit:phi0917.phi001:6.591	Quaeque suo ventura potes divertere cursu,
urn:cts:latinLit:phi0917.phi001:6.592	Te precor, ut certum liceat mihi noscere finem,
urn:cts:latinLit:phi0917.phi001:6.593	Quem belli Fortuna paret. Non ultima turbae
urn:cts:latinLit:phi0917.phi001:6.594	Pars ego Romanae: Magni clarissima proles,
urn:cts:latinLit:phi0917.phi001:6.595	Vel dominus rerum, vel tanti funeris heres.
urn:cts:latinLit:phi0917.phi001:6.596	Mens dubiis percussa pavet, rursusque parata est
urn:cts:latinLit:phi0917.phi001:6.597	Certos ferre metus. Hoc casibus eripe iuris,
urn:cts:latinLit:phi0917.phi001:6.598	Ne subiti caecique ruant: vel numina torque,
urn:cts:latinLit:phi0917.phi001:6.599	Vel tu parce deis, et Manibus exprime verum
urn:cts:latinLit:phi0917.phi001:6.600	Elysias resera sedes, ipsamque vocatam,
urn:cts:latinLit:phi0917.phi001:6.601	Quos petat e nobis, Mortem tibi coge fateri.
urn:cts:latinLit:phi0917.phi001:6.602	Non humilis labor est: dignum, quod quaerere cures,
urn:cts:latinLit:phi0917.phi001:6.603	Vel tibi, quo tanti praeponderet alea fati.
urn:cts:latinLit:phi0917.phi001:6.604	Impia vulgatae laetatur nomine famae
urn:cts:latinLit:phi0917.phi001:6.605	Thessalis, et contra: Si fata minora moveres,
urn:cts:latinLit:phi0917.phi001:6.606	Pronum erat, o iuvenis, quos velles, inquit, in actus
urn:cts:latinLit:phi0917.phi001:6.607	Invitos praebere deos. Conceditur arti,
urn:cts:latinLit:phi0917.phi001:6.608	Unam cum radiis presserunt sidera mortem,
urn:cts:latinLit:phi0917.phi001:6.609	Inseruisse moras: et, quamvis fecerit omnis
urn:cts:latinLit:phi0917.phi001:6.610	Stella senem, medios herbis abrumpimus annos.
urn:cts:latinLit:phi0917.phi001:6.611	At simul a prima descendit origine mundi
urn:cts:latinLit:phi0917.phi001:6.612	Caussarum series, atque omnia fata laborant,
urn:cts:latinLit:phi0917.phi001:6.613	Si quidquam mutare velis, unoque sub ictu
urn:cts:latinLit:phi0917.phi001:6.614	Stat genus humanum tunc, Thessala turba fatemur,
urn:cts:latinLit:phi0917.phi001:6.615	Plus fortuna potest. Sed si praenoscere casus
urn:cts:latinLit:phi0917.phi001:6.616	Contentus, facilesque aditus multique patebunt
urn:cts:latinLit:phi0917.phi001:6.617	Ad verum: tellus  nobis, aetherque, chaosque,
urn:cts:latinLit:phi0917.phi001:6.618	Aequoraque, et campi, Rhodopaeaque saxa loquentur.
urn:cts:latinLit:phi0917.phi001:6.619	Sed pronum, cum tanta novae sit copia mortis,
urn:cts:latinLit:phi0917.phi001:6.620	Emathiis  unum campis adtollere corpus,
urn:cts:latinLit:phi0917.phi001:6.621	Ut modo defuncti tepidique cadaveris ora
urn:cts:latinLit:phi0917.phi001:6.622	Plena voce sonent  nec, membris sole perustis,
urn:cts:latinLit:phi0917.phi001:6.623	Auribus incertum feralis strideat umbra.
urn:cts:latinLit:phi0917.phi001:6.624	Dixerat: et noctis geminatis arte tenebris,
urn:cts:latinLit:phi0917.phi001:6.625	Moestum tecta caput squalenti nube, pererrat
urn:cts:latinLit:phi0917.phi001:6.626	Corpora caesorum, tumuli proiecta negatis.
urn:cts:latinLit:phi0917.phi001:6.627	Continuo fugere lupi, fugere revulsis
urn:cts:latinLit:phi0917.phi001:6.628	Unguibus impastae volucres, dum Thessala vatem
urn:cts:latinLit:phi0917.phi001:6.629	Eligilt et gelidas leto scrutata medullas
urn:cts:latinLit:phi0917.phi001:6.630	Pulmonis rigidi stantes sine vulnere fibras
urn:cts:latinLit:phi0917.phi001:6.631	Invenit, et vocem defuncto in corpore quaerit.
urn:cts:latinLit:phi0917.phi001:6.632	Fata peremptorum pendent iam multa virorum,
urn:cts:latinLit:phi0917.phi001:6.633	Quem superis revocasse velit. Si tollere totas
urn:cts:latinLit:phi0917.phi001:6.634	Tentasset campis acies, et reddere bello,
urn:cts:latinLit:phi0917.phi001:6.635	Cessissent leges Erebis monstroque potenti
urn:cts:latinLit:phi0917.phi001:6.636	Extrartus Stygio populus pugnasset Averno.
urn:cts:latinLit:phi0917.phi001:6.637	Electum  tandem traiecto gutture corpus
urn:cts:latinLit:phi0917.phi001:6.638	Ducit, et inserto laqueis feralibus unco,
urn:cts:latinLit:phi0917.phi001:6.639	Per scopolus miserum trahitur per saxa cadaver
urn:cts:latinLit:phi0917.phi001:6.640	Victurum: montisque cavi, quem tristis Erichtho
urn:cts:latinLit:phi0917.phi001:6.641	Damnarat sacris, alta sub rupe locatur.
urn:cts:latinLit:phi0917.phi001:6.642	Haud procul a Ditis caecis depressa cavernis
urn:cts:latinLit:phi0917.phi001:6.643	In praeceps subsedit humus: quam pallida pronis
urn:cts:latinLit:phi0917.phi001:6.644	Urget silva comis, et nullo vertice coelum
urn:cts:latinLit:phi0917.phi001:6.645	Suspiciens, Phoebo non pervia taxus opacat.
urn:cts:latinLit:phi0917.phi001:6.646	Marcentes intus tenebrae, pallensque sub antris
urn:cts:latinLit:phi0917.phi001:6.647	Longa nocte situs; numquam, nisi carmine factum,
urn:cts:latinLit:phi0917.phi001:6.648	Lumen habet. Non Taenareis sic faucibus aer
urn:cts:latinLit:phi0917.phi001:6.649	Sedit iners, moestum mundi confine latentis,
urn:cts:latinLit:phi0917.phi001:6.650	Ac nostri: quo non metuant emittere manes
urn:cts:latinLit:phi0917.phi001:6.651	Tartarei reges, Nam quamvis Thessala vates
urn:cts:latinLit:phi0917.phi001:6.652	Vim faciat fatis, dubium est, quod traxerit illuc
urn:cts:latinLit:phi0917.phi001:6.653	Adspiciat Stygias, an quod descenderit, umbras.
urn:cts:latinLit:phi0917.phi001:6.654	Discolor et vario furialis cultus amictu
urn:cts:latinLit:phi0917.phi001:6.655	Induitur, vultusque aperitur, crine remoto,
urn:cts:latinLit:phi0917.phi001:6.656	Et coma vipereis substringitur horrida sertis.
urn:cts:latinLit:phi0917.phi001:6.657	Ut pavidos iuvenis comites, ipsumque trememtem
urn:cts:latinLit:phi0917.phi001:6.658	Conspicit, exanimi defixum lumina vultu:
urn:cts:latinLit:phi0917.phi001:6.659	Ponite, ait, trepida conceptos   mente timores:
urn:cts:latinLit:phi0917.phi001:6.660	Iam nova, iam vera reddetur  vita figura,
urn:cts:latinLit:phi0917.phi001:6.661	Ut quamvis pavidi possint audire loquentem.
urn:cts:latinLit:phi0917.phi001:6.662	Si vero Stygiosque lacus, ripamque sonantem
urn:cts:latinLit:phi0917.phi001:6.663	Ignibus ostendam, si me praesente videri
urn:cts:latinLit:phi0917.phi001:6.664	Eumenides possent, villosaque colla colubris
urn:cts:latinLit:phi0917.phi001:6.665	Cerberus excutiens, et vincti terga Gigantes,
urn:cts:latinLit:phi0917.phi001:6.666	Quis timor, ignavi, metuentes cernere manes?
urn:cts:latinLit:phi0917.phi001:6.667	Pectora tunc primum ferventi sanguine supplet
urn:cts:latinLit:phi0917.phi001:6.668	Vulneribus laxata Iovis: taboque medullas
urn:cts:latinLit:phi0917.phi001:6.669	Abluit: et virus large lunare ministrat,
urn:cts:latinLit:phi0917.phi001:6.670	Huc quidquid fetu genuit natura sinistro
urn:cts:latinLit:phi0917.phi001:6.671	Miscetur. Non spuma canum, quibus unda timori est,
urn:cts:latinLit:phi0917.phi001:6.672	Viscera non lyncis, non dirae nodus hyaenae
urn:cts:latinLit:phi0917.phi001:6.673	Defuit, et cervi pasti serpente medulla:
urn:cts:latinLit:phi0917.phi001:6.674	Non puppim retinens, Euro tendente rudentes,
urn:cts:latinLit:phi0917.phi001:6.675	In mediis echeneis aquis, oculique draconum,
urn:cts:latinLit:phi0917.phi001:6.676	Quaeque sonant feta tepefacta sub alite saxa:
urn:cts:latinLit:phi0917.phi001:6.677	Non Arabum volucer serpens, innataque rubris
urn:cts:latinLit:phi0917.phi001:6.678	Aequoribus custos pretiosae vipera conchae:
urn:cts:latinLit:phi0917.phi001:6.679	Aut viventis adhuc Libyci membrana cerastae,
urn:cts:latinLit:phi0917.phi001:6.680	Aut cinis Eoa positi Phoenicia in ara.
urn:cts:latinLit:phi0917.phi001:6.681	Quo postquam viles, nec habentes nomina pestes
urn:cts:latinLit:phi0917.phi001:6.682	Contulit: infando saturatas carmine frandes,
urn:cts:latinLit:phi0917.phi001:6.683	Et, quibus os dirum nascentibus inspuit, herbas
urn:cts:latinLit:phi0917.phi001:6.684	Addidit, et quidquid mundo dedit ipsa veneni:
urn:cts:latinLit:phi0917.phi001:6.685	Tunc vox, Lethaeos cunctis pollentior herbis
urn:cts:latinLit:phi0917.phi001:6.686	Excantare deos, confudit murmura primum
urn:cts:latinLit:phi0917.phi001:6.687	Dissona, et humanae multum discordia linguae.
urn:cts:latinLit:phi0917.phi001:6.688	Latratus habet illa canum, gemitumque luporum:
urn:cts:latinLit:phi0917.phi001:6.689	Quod trepidus bubo, quod strix nocturna queruntur,
urn:cts:latinLit:phi0917.phi001:6.690	Quod stridunt ululantque ferae, quod sibilat anguis,
urn:cts:latinLit:phi0917.phi001:6.691	Exprimit, et planctus illisae cautibus undae;
urn:cts:latinLit:phi0917.phi001:6.692	Silvarumque sonum, fractaeque tonitrua nubis.
urn:cts:latinLit:phi0917.phi001:6.693	Tot rerum vox una fuit. Mox cetera cantu
urn:cts:latinLit:phi0917.phi001:6.694	Explicat Haemonio, penetratque in Tartara lingua:
urn:cts:latinLit:phi0917.phi001:6.695	Eumenides, Stygiumque nefas, poenaeque nocentum:
urn:cts:latinLit:phi0917.phi001:6.696	Et Chaos innumeros avidum confundere mundos:
urn:cts:latinLit:phi0917.phi001:6.697	Et rector terrae, quem longa in saecula torquet
urn:cts:latinLit:phi0917.phi001:6.698	Mors dilata deum: Styx, et, quos nulla meretur
urn:cts:latinLit:phi0917.phi001:6.699	Thessalis Elysios: coelum matremque perosa
urn:cts:latinLit:phi0917.phi001:6.700	Persephone, nostraeque Hecates pars ultima, per quam
urn:cts:latinLit:phi0917.phi001:6.701	Manibus et mihi sunt tacitae commercia linguae:
urn:cts:latinLit:phi0917.phi001:6.702	Ianitor et sedis laxae, qui viscera saevo
urn:cts:latinLit:phi0917.phi001:6.703	Spargis nostra cani: repetitaque fila sorores
urn:cts:latinLit:phi0917.phi001:6.704	Tracturae: tuque o flagrantis portitor undae,
urn:cts:latinLit:phi0917.phi001:6.705	Iam lassate senex ad me redeuntibus umbris:
urn:cts:latinLit:phi0917.phi001:6.706	Exaudite preces, si vos satis ore nefando
urn:cts:latinLit:phi0917.phi001:6.707	Pollutoque voco, si numquam haec carmina fibris
urn:cts:latinLit:phi0917.phi001:6.708	Humanis ieiuna cano, si pectora plena
urn:cts:latinLit:phi0917.phi001:6.709	Saepe dedi, et lavi calido prosecta cerebro;
urn:cts:latinLit:phi0917.phi001:6.710	Si quis, cum vestris caput extaque lancibus, infans,
urn:cts:latinLit:phi0917.phi001:6.711	Imposui, victurus erat: parete precanti.
urn:cts:latinLit:phi0917.phi001:6.712	Non in Tartareo latitantem poscimus antro,
urn:cts:latinLit:phi0917.phi001:6.713	Adsuetamque dia tenebris, modo luce fugata
urn:cts:latinLit:phi0917.phi001:6.714	Descendentem animam: primo pallentis hiatu
urn:cts:latinLit:phi0917.phi001:6.715	Haeret adhuc Orci. Licet has exaudiat herbas
urn:cts:latinLit:phi0917.phi001:6.716	Ad manes ventura semel. Ducis omina nato
urn:cts:latinLit:phi0917.phi001:6.717	Pompeiana canat nostri modo militis umbra,
urn:cts:latinLit:phi0917.phi001:6.718	Si bene de vobis civilia bella merentur.
urn:cts:latinLit:phi0917.phi001:6.719	Haec ubi fata caput spumantiaque ora levavit,
urn:cts:latinLit:phi0917.phi001:6.720	Adspicit adstantem proiecti corporis umbram,
urn:cts:latinLit:phi0917.phi001:6.721	Exanimes artus invisaque claustra timentem
urn:cts:latinLit:phi0917.phi001:6.722	Carceris antiqui. Pavet ire in pectus apertum
urn:cts:latinLit:phi0917.phi001:6.723	Visceraque, et ruptas letali volnere fibras.
urn:cts:latinLit:phi0917.phi001:6.724	Ah miser, extremum cui mortis munus inique
urn:cts:latinLit:phi0917.phi001:6.725	Eripitur, non posse mori. Miratur Erichtho
urn:cts:latinLit:phi0917.phi001:6.726	Has fatis licuisse moras, irataque morti
urn:cts:latinLit:phi0917.phi001:6.727	Verberat immotum vivo serpente cadaver:
urn:cts:latinLit:phi0917.phi001:6.728	Perque cavas terrae, quas egit carmine, rimas
urn:cts:latinLit:phi0917.phi001:6.729	Manibus illatrat, regnique silentia rupit:
urn:cts:latinLit:phi0917.phi001:6.730	Tisiphone, vocisque meae secura Megaera,
urn:cts:latinLit:phi0917.phi001:6.731	Non agitis saevis Erebi  per inane flagellis
urn:cts:latinLit:phi0917.phi001:6.732	Infelicem animam?   Iam vos ego nomine vero
urn:cts:latinLit:phi0917.phi001:6.733	Eliciam, Stygiasque canes in luce superna
urn:cts:latinLit:phi0917.phi001:6.734	Destituam: per busta sequar, per funera custos;
urn:cts:latinLit:phi0917.phi001:6.735	Expellam tumulis, abigam vos omnibus urnis.
urn:cts:latinLit:phi0917.phi001:6.736	Teque deis, ad quos alio procedure vultu
urn:cts:latinLit:phi0917.phi001:6.737	Ficta soles, Hecate, pallenti tabida forma
urn:cts:latinLit:phi0917.phi001:6.738	Ostendam, faciemque Erebi mutare vetabo.
urn:cts:latinLit:phi0917.phi001:6.739	Eloquar, immenso terrae sub pondere quae te
urn:cts:latinLit:phi0917.phi001:6.740	Contineant, Ennaea, dapes, qua foedere moestum
urn:cts:latinLit:phi0917.phi001:6.741	Regem noctis ames, quae te contagia passam
urn:cts:latinLit:phi0917.phi001:6.742	Noluerit revocare parens. Tibi, pessime mundi
urn:cts:latinLit:phi0917.phi001:6.743	Arbiter, immittam ruptis Titana cavernis,
urn:cts:latinLit:phi0917.phi001:6.744	Et subito feriere die. Paretis? an ille
urn:cts:latinLit:phi0917.phi001:6.745	Compellandus erit, quo numquam terra vocato
urn:cts:latinLit:phi0917.phi001:6.746	Non concussa tremit, qui Gorgona cernit apertam,
urn:cts:latinLit:phi0917.phi001:6.747	Verberibusque suis trepidam  castigat Erinnyn,
urn:cts:latinLit:phi0917.phi001:6.748	Indespecta tenet vobis qui Tartara; cuius
urn:cts:latinLit:phi0917.phi001:6.749	Vos estis, superi; Stygias qui peierat undas?
urn:cts:latinLit:phi0917.phi001:6.750	Protinus adstrictus caluit cruor, atraque fovit
urn:cts:latinLit:phi0917.phi001:6.751	Vulnera, et in venas extremaque membra cucurrit.
urn:cts:latinLit:phi0917.phi001:6.752	Percussae gelido trepidant sub pectore fibrae:
urn:cts:latinLit:phi0917.phi001:6.753	Et nova desuetis subrepens vita medullis
urn:cts:latinLit:phi0917.phi001:6.754	Miscetur morti. Tunc omnis palpitat artus:
urn:cts:latinLit:phi0917.phi001:6.755	Tenduntur nervi: nec se tellure cadaver
urn:cts:latinLit:phi0917.phi001:6.756	Paulatim per membra levat, terraque repulsum est,
urn:cts:latinLit:phi0917.phi001:6.757	Erectumque simul. Distento lumina rictu
urn:cts:latinLit:phi0917.phi001:6.758	Nudantur. Nondum facies viventis in illo,
urn:cts:latinLit:phi0917.phi001:6.759	Iam morientis erat. Remanent pallorque rigorque;
urn:cts:latinLit:phi0917.phi001:6.760	Et stupet illatus mundo. Sed murmure nullo
urn:cts:latinLit:phi0917.phi001:6.761	Ora adstricta sonant. Vox illi linguaque tantum
urn:cts:latinLit:phi0917.phi001:6.762	Responsura datur. Dic, inquit Thessala, magna,
urn:cts:latinLit:phi0917.phi001:6.763	Quod iubeo, mercede mihi: nam vera locutum
urn:cts:latinLit:phi0917.phi001:6.764	Immunem toto mundi praestabimus aevo
urn:cts:latinLit:phi0917.phi001:6.765	Artibus Haemoniis: tali tua membra sepulcro,
urn:cts:latinLit:phi0917.phi001:6.766	Talibus exuram Stygio cum carmine silvis,
urn:cts:latinLit:phi0917.phi001:6.767	Ut nullos cantata magos exaudiat umbra.
urn:cts:latinLit:phi0917.phi001:6.768	Sit tanti, vixisse iterum: nec verba, nec herbae
urn:cts:latinLit:phi0917.phi001:6.769	Audebunt longae somnum tibi solvere Lethes,
urn:cts:latinLit:phi0917.phi001:6.770	A me morte data. Tripodas vatesque deorum
urn:cts:latinLit:phi0917.phi001:6.771	Sors obscura decet; certus discedat, ab umbris
urn:cts:latinLit:phi0917.phi001:6.772	Quisquis vera petit duraeque oracula mortis
urn:cts:latinLit:phi0917.phi001:6.773	Fortis adit.  Ne parce, precor. Da nomina rebus,
urn:cts:latinLit:phi0917.phi001:6.774	Da loca, da vocem, qua mecum fata loquantur.
urn:cts:latinLit:phi0917.phi001:6.775	Addidit et carmen, quo, quidquid consulit, umbram
urn:cts:latinLit:phi0917.phi001:6.776	Scire dedit. Moestum, fletu manante, cadaver,
urn:cts:latinLit:phi0917.phi001:6.777	Tristia non equidem Parcarum stamina, dixit,
urn:cts:latinLit:phi0917.phi001:6.778	Respexi, tacitae revocatus ab aggere ripae:
urn:cts:latinLit:phi0917.phi001:6.779	Quod tamen e cunctis mihi noscere contigit umbris,
urn:cts:latinLit:phi0917.phi001:6.780	Effera Romanos agitat discordia manes,
urn:cts:latinLit:phi0917.phi001:6.781	Impiaque infernam ruperunt arma quietem.
urn:cts:latinLit:phi0917.phi001:6.782	Elysias alii sedes, ac Tartara moesta
urn:cts:latinLit:phi0917.phi001:6.783	Diversi liquere duces: quid fata pararent,
urn:cts:latinLit:phi0917.phi001:6.784	Hi fecere palam.  Tristis felicibus umbris
urn:cts:latinLit:phi0917.phi001:6.785	Vultus erat.  Vidi Decios, natumque patremque,
urn:cts:latinLit:phi0917.phi001:6.786	Lustrales bellis animas, flentemque Camillum,
urn:cts:latinLit:phi0917.phi001:6.787	Et Curios; Sullam de te, Fortuna, querentem.
urn:cts:latinLit:phi0917.phi001:6.788	Deplorat Libycis perituram Scipio terris
urn:cts:latinLit:phi0917.phi001:6.789	Infaustam sobolem. Maior, Carthaginis hostis,
urn:cts:latinLit:phi0917.phi001:6.790	Non servituri moeret Cato fata nepotis.
urn:cts:latinLit:phi0917.phi001:6.791	Solum te Consul depulsis prime tyrannis
urn:cts:latinLit:phi0917.phi001:6.792	Brute pias inter gaudentem vidimus umbras.
urn:cts:latinLit:phi0917.phi001:6.793	Abruptis Catilina minax fractisque catenis
urn:cts:latinLit:phi0917.phi001:6.794	Exsulat, Mariique truces, nudique Cethegi.
urn:cts:latinLit:phi0917.phi001:6.795	Vidi ego laetantes, popularia nomina, Drusos;
urn:cts:latinLit:phi0917.phi001:6.796	Legibus immodicos, ausosque ingentia Gracchos.
urn:cts:latinLit:phi0917.phi001:6.797	Aeternis chalybum nodis, et carcere Ditis
urn:cts:latinLit:phi0917.phi001:6.798	Constrictae plausere manus, camposque piorum
urn:cts:latinLit:phi0917.phi001:6.799	Poscit turba nocens. Regni possessor inertia
urn:cts:latinLit:phi0917.phi001:6.800	Pallentes aperit sedes, abruptaque saxa
urn:cts:latinLit:phi0917.phi001:6.801	Asperat, et durum vinclis adamanta, paratque
urn:cts:latinLit:phi0917.phi001:6.802	Poenam victori. Refer haec solatia tecum,
urn:cts:latinLit:phi0917.phi001:6.803	O iuvenis, placido Manes patremque domumque
urn:cts:latinLit:phi0917.phi001:6.804	Exspectare sinu, regnique in parte serena
urn:cts:latinLit:phi0917.phi001:6.805	Pompeio servare locum. Nec gloria parvae
urn:cts:latinLit:phi0917.phi001:6.806	Sollicitet vitae: veniet, quae misceat omnes
urn:cts:latinLit:phi0917.phi001:6.807	Hora duces. Properate mori, magnoque superbi
urn:cts:latinLit:phi0917.phi001:6.808	Quamvis e parvis animo descendite bustis,
urn:cts:latinLit:phi0917.phi001:6.809	Et Romanorum manes calcate deorum.
urn:cts:latinLit:phi0917.phi001:6.810	Quem tumulum   Nili, quem Tybridis adluat unda,
urn:cts:latinLit:phi0917.phi001:6.811	Quaeritur, et ducibus tantum de funere pugna est.
urn:cts:latinLit:phi0917.phi001:6.812	Tu fatur  ne quaere tuum cognoscere: Parcae,
urn:cts:latinLit:phi0917.phi001:6.813	Me reticente, dabunt: tibi certior omnia vates
urn:cts:latinLit:phi0917.phi001:6.814	Ipse canet Siculis genitor Pompeius in arvis:
urn:cts:latinLit:phi0917.phi001:6.815	Ille quoque incertus, quo te vocet, unde repellat,
urn:cts:latinLit:phi0917.phi001:6.816	Quas iubeat vitare plagas, quae sidera mundi.
urn:cts:latinLit:phi0917.phi001:6.817	Europam miseri, Libyamque Asiamque timete:
urn:cts:latinLit:phi0917.phi001:6.818	Distribuit tumulos vestris Fortuna triumphis.
urn:cts:latinLit:phi0917.phi001:6.819	O miseranda domus, toto nihil orbe videbis
urn:cts:latinLit:phi0917.phi001:6.820	Tutius Emathia. Sic postquam fata peregit,
urn:cts:latinLit:phi0917.phi001:6.821	Stat vultu moestus tacito, mortemque reposcit.
urn:cts:latinLit:phi0917.phi001:6.822	Carminibus magicis opus est, herbisque, cadaver
urn:cts:latinLit:phi0917.phi001:6.823	Ut cadat, et nequeunt animam sibi reddere fata,
urn:cts:latinLit:phi0917.phi001:6.824	Consumto iam iure semel. Tum robore multo
urn:cts:latinLit:phi0917.phi001:6.825	Exstruit illa rogum: venit defunctus ad ignes;
urn:cts:latinLit:phi0917.phi001:6.826	Accensa iuvenem positum strue liquit Erichtho,
urn:cts:latinLit:phi0917.phi001:6.827	Tandem  passa mori: Sextoque ad castra parentis
urn:cts:latinLit:phi0917.phi001:6.828	It comes: et coelo lucis ducente colorem,
urn:cts:latinLit:phi0917.phi001:6.829	Dum ferrent tutos intra tentoria gressus,
urn:cts:latinLit:phi0917.phi001:6.830	Iussa tenere diem densas nox praestitit umbras.
urn:cts:latinLit:phi0917.phi001:7.1	Segnior Oceano, quam lex aeterna vocabat,
urn:cts:latinLit:phi0917.phi001:7.2	Luctificus Titan numquam magis aethera contra
urn:cts:latinLit:phi0917.phi001:7.3	Egit equos, currumque, polo rapiente, retorsit:
urn:cts:latinLit:phi0917.phi001:7.4	Defectusque pati voluit, raptaeque labores
urn:cts:latinLit:phi0917.phi001:7.5	Lucis: et adtraxit nubes, non pabula flammis,
urn:cts:latinLit:phi0917.phi001:7.6	Sed ne Thessalico purus luceret in orbe.
urn:cts:latinLit:phi0917.phi001:7.7	At nox, felicis Magno pars ultima vitae,
urn:cts:latinLit:phi0917.phi001:7.8	Sollicitos vana decepit imagine somnos
urn:cts:latinLit:phi0917.phi001:7.9	Nam Pompeiani visus sibi sede theatri
urn:cts:latinLit:phi0917.phi001:7.10	Innumeram effigiem Romanae cernere plebis,
urn:cts:latinLit:phi0917.phi001:7.11	Adtollique suum laetis ad sidera nomen
urn:cts:latinLit:phi0917.phi001:7.12	Vocibus, et plausu cuneos certare sonantes.
urn:cts:latinLit:phi0917.phi001:7.13	Qualis erat populi facies clamorque faventis,
urn:cts:latinLit:phi0917.phi001:7.14	Olim cum iuvenis primique aetate triumphi
urn:cts:latinLit:phi0917.phi001:7.15	Post domitas gentes, quas torrens ambit Iberus,
urn:cts:latinLit:phi0917.phi001:7.16	Et quaecumque fugax Sertorius impulit arma,
urn:cts:latinLit:phi0917.phi001:7.17	Vespere pacato, pura venerabilis aeque
urn:cts:latinLit:phi0917.phi001:7.18	Quam currus ornante toga, plaudente senatu,
urn:cts:latinLit:phi0917.phi001:7.19	Sedit adhuc Romanus eques. Seu fine bonorum
urn:cts:latinLit:phi0917.phi001:7.20	Anxia venturis ad tempora laeta refugit,
urn:cts:latinLit:phi0917.phi001:7.21	Sive per ambages solitas contraria visis
urn:cts:latinLit:phi0917.phi001:7.22	Vaticinata quies, magni tulit omina planctus.
urn:cts:latinLit:phi0917.phi001:7.23	Seu vetito patrias ultra tibi cernere sedes,
urn:cts:latinLit:phi0917.phi001:7.24	Sic Romam Fortuna dedit. Ne rumpite somnos,
urn:cts:latinLit:phi0917.phi001:7.25	Castrorum vigiles; nullas tuba verberet aura
urn:cts:latinLit:phi0917.phi001:7.26	Crastina dira quies, et imagine moesta diurna
urn:cts:latinLit:phi0917.phi001:7.27	Undique funestas acies feret, undique bellum.
urn:cts:latinLit:phi0917.phi001:7.28	Unde pares somnos populi, noctemque beatam?
urn:cts:latinLit:phi0917.phi001:7.29	O felix, si te vel sic tua Roma videret.
urn:cts:latinLit:phi0917.phi001:7.30	Donassent utinam superi patriaeque tibique
urn:cts:latinLit:phi0917.phi001:7.31	Unum, Magne, diem, quo  fati certus uterque
urn:cts:latinLit:phi0917.phi001:7.32	Extremum tanti fructum  caperetis amoris.
urn:cts:latinLit:phi0917.phi001:7.33	Tu velut Ausonia vadis moriturus in urbe;
urn:cts:latinLit:phi0917.phi001:7.34	Illa, rati semper de te sibi conscia voti,
urn:cts:latinLit:phi0917.phi001:7.35	Hoc scelus haud umquam fatis haerere putavit,
urn:cts:latinLit:phi0917.phi001:7.36	Sic se dilecti tumulum quoque perdere Magni.
urn:cts:latinLit:phi0917.phi001:7.37	Te mixto flesset luctu iuvenisque senexque,
urn:cts:latinLit:phi0917.phi001:7.38	Iniussusque puer: lacerasset, crine soluto,
urn:cts:latinLit:phi0917.phi001:7.39	Pectora femineum, ceu Bruti funere, vulgus.
urn:cts:latinLit:phi0917.phi001:7.40	Nunc quoque, tela licet paveant victoris iniqui,
urn:cts:latinLit:phi0917.phi001:7.41	Nuntiet ipse licet Caesar tua funera, flebunt:
urn:cts:latinLit:phi0917.phi001:7.42	Sed dum tura ferunt, dum laurea serta Tonanti
urn:cts:latinLit:phi0917.phi001:7.43	O miseri, quorum gemitus edere dolorem,
urn:cts:latinLit:phi0917.phi001:7.44	Qui te non pleno pariter planxere theatro!
urn:cts:latinLit:phi0917.phi001:7.45	Vicerat astra iubar, cum mixto murmure turba
urn:cts:latinLit:phi0917.phi001:7.46	Castrorum fremuit, fatisque trahentibus orbem,
urn:cts:latinLit:phi0917.phi001:7.47	Signa petit pugnae. Miseri pars maxima vulgi,
urn:cts:latinLit:phi0917.phi001:7.48	Non totum visura diem, tentoria circum
urn:cts:latinLit:phi0917.phi001:7.49	Ipsa ducis queritur, magnoque accensa tumultu
urn:cts:latinLit:phi0917.phi001:7.50	Mortis vicinae properantes admovet horas.
urn:cts:latinLit:phi0917.phi001:7.51	Dira subit rabies: sua quisque ac publica fata
urn:cts:latinLit:phi0917.phi001:7.52	Praecipitare cupit: segnis pavidusque vocatur,
urn:cts:latinLit:phi0917.phi001:7.53	Ac nimium patiens soceri Pompeius, et orbis
urn:cts:latinLit:phi0917.phi001:7.54	Indulgens regno, qui tot simul undique gentes
urn:cts:latinLit:phi0917.phi001:7.55	Iuris habere sui vellet, pacemque timeret.
urn:cts:latinLit:phi0917.phi001:7.56	Nec non et reges populique queruntur Eoi
urn:cts:latinLit:phi0917.phi001:7.57	Bella trahi, patriaque procul tellure teneri
urn:cts:latinLit:phi0917.phi001:7.58	Hoc placet, o superi, cum vobis vertere cuncta
urn:cts:latinLit:phi0917.phi001:7.59	Propositum, nostris erroribus addere crimen?
urn:cts:latinLit:phi0917.phi001:7.60	Cladibus irruimus, nocituraque poscimus arma:
urn:cts:latinLit:phi0917.phi001:7.61	In Pompeianis votum est Pharsalia castris.
urn:cts:latinLit:phi0917.phi001:7.62	Cunctorum voces Romani maximus auctor
urn:cts:latinLit:phi0917.phi001:7.63	Tullius eloquii, cuius sub iure togaque
urn:cts:latinLit:phi0917.phi001:7.64	Pacificas saevus tremuit Catilina secures,
urn:cts:latinLit:phi0917.phi001:7.65	Pertulit, iratus bellis, cum rostra forumque
urn:cts:latinLit:phi0917.phi001:7.66	Optaret, passus tam longa silentia miles.
urn:cts:latinLit:phi0917.phi001:7.67	Addidit invalidae robur facundia caussae:
urn:cts:latinLit:phi0917.phi001:7.68	Hoc pro tot meritis solum te, Magne, precatur,
urn:cts:latinLit:phi0917.phi001:7.69	Uti se Fortuna velis: proceresque tuorum
urn:cts:latinLit:phi0917.phi001:7.70	Castrorum, regesque tui cum supplice mundo
urn:cts:latinLit:phi0917.phi001:7.71	Adfusi, vinci socerum patiare, rogamus.
urn:cts:latinLit:phi0917.phi001:7.72	Humano generi tam   longo tempore bellum
urn:cts:latinLit:phi0917.phi001:7.73	Caesar erit?  Merito, Pompeium vincere lente,
urn:cts:latinLit:phi0917.phi001:7.74	Gentibus indignum est a transcurrente subactis.
urn:cts:latinLit:phi0917.phi001:7.75	Quo tibi fervor abit? aut quo fiducia fati?
urn:cts:latinLit:phi0917.phi001:7.76	De superis, ingrate, times? caussamque senatus
urn:cts:latinLit:phi0917.phi001:7.77	Credere dis dubitas?  Ipsae tua signa revellent,
urn:cts:latinLit:phi0917.phi001:7.78	Prosilientque acies. Pudeat vicisse coactum.
urn:cts:latinLit:phi0917.phi001:7.79	Si duce te iusso, si nobis bella geruntur,
urn:cts:latinLit:phi0917.phi001:7.80	Sit iuris, quocumque velint concurrere campo.
urn:cts:latinLit:phi0917.phi001:7.81	Quid mundi gladios a sanguine Caesaris arces?
urn:cts:latinLit:phi0917.phi001:7.82	Vibrant tela manus: vix signa morantia quisquam
urn:cts:latinLit:phi0917.phi001:7.83	Exspectat: propera, ne te tua classica linquant.
urn:cts:latinLit:phi0917.phi001:7.84	Scire senatus avet, miles te, Magne, sequatur,
urn:cts:latinLit:phi0917.phi001:7.85	An comes. Ingemuit rector, sensitque deorum
urn:cts:latinLit:phi0917.phi001:7.86	Esse dolos, et fata suae contraria menti.
urn:cts:latinLit:phi0917.phi001:7.87	Si placet hoc, inquit, cunctis, si milite Magno,
urn:cts:latinLit:phi0917.phi001:7.88	Non duce, tempus eget, nil ultra fata morabor.
urn:cts:latinLit:phi0917.phi001:7.89	Involvat populos una Fortuna ruina,
urn:cts:latinLit:phi0917.phi001:7.90	Sitque hominum magnae lux ista novissima parti.
urn:cts:latinLit:phi0917.phi001:7.91	Testor, Roma, tamen: Magnum, quo cuncta perirent,
urn:cts:latinLit:phi0917.phi001:7.92	Accepisse diem. Potuit tibi vulnere nullo
urn:cts:latinLit:phi0917.phi001:7.93	Stare labor belli: potuit sine caede subactum,
urn:cts:latinLit:phi0917.phi001:7.94	Captivumque ducem violatae tradere paci.
urn:cts:latinLit:phi0917.phi001:7.95	Quis furor, o caeci, scelerum? Civilia bella
urn:cts:latinLit:phi0917.phi001:7.96	Gesturi metuunt, ne non cum sanguine vincant?
urn:cts:latinLit:phi0917.phi001:7.97	Abstulimus terras, exclusimus aequore toto,
urn:cts:latinLit:phi0917.phi001:7.98	Ad praematuras segetum ieiuna rapinas
urn:cts:latinLit:phi0917.phi001:7.99	Agmina compulimus, votumque effecimus hosti,
urn:cts:latinLit:phi0917.phi001:7.100	Ut mallet sterni gladiis, mortesque suorum
urn:cts:latinLit:phi0917.phi001:7.101	Permiscere meis. Belli pars magna peracta est
urn:cts:latinLit:phi0917.phi001:7.102	His, quibus effectum est, ne pugnam tiro paveret:
urn:cts:latinLit:phi0917.phi001:7.103	Si modo virtutis stimulis iraeque calore
urn:cts:latinLit:phi0917.phi001:7.104	Signa petunt. Multos in summa pericula misit
urn:cts:latinLit:phi0917.phi001:7.105	Venturi timor ipse mali. Fortissimus ille est,
urn:cts:latinLit:phi0917.phi001:7.106	Qui, promptus metuenda pati, si cominus instent,
urn:cts:latinLit:phi0917.phi001:7.107	Et differre potest.  Placet haec tam prospera rerum
urn:cts:latinLit:phi0917.phi001:7.108	Tradere Fortunae? gladio permittere mundi
urn:cts:latinLit:phi0917.phi001:7.109	Discrimen?  Pugnare ducem   quam vincere, malunt.
urn:cts:latinLit:phi0917.phi001:7.110	Res mihi Romanas dederas, Fortuna, regendas:
urn:cts:latinLit:phi0917.phi001:7.111	Accipe maiores, et caeco in Marte tuere.
urn:cts:latinLit:phi0917.phi001:7.112	Pompeii nec crimen erit nec gloria bellum.
urn:cts:latinLit:phi0917.phi001:7.113	Vincis apud superos votis me, Caesar, iniquis:
urn:cts:latinLit:phi0917.phi001:7.114	Pugnatur.  Quantum scelerum, quantumque malorum
urn:cts:latinLit:phi0917.phi001:7.115	In populos lux ista feret! quot regna iacebunt!
urn:cts:latinLit:phi0917.phi001:7.116	Sanguine Romano quam turbidus ibit Enipeus!
urn:cts:latinLit:phi0917.phi001:7.117	Prima velim caput hoc funesti lancea belli,
urn:cts:latinLit:phi0917.phi001:7.118	Si sine momento rerum partisque ruina
urn:cts:latinLit:phi0917.phi001:7.119	Casurum est, feriat: neque enim victoria Magno
urn:cts:latinLit:phi0917.phi001:7.120	Laetior. Aut populis invisum, hac clade peracta,
urn:cts:latinLit:phi0917.phi001:7.121	Aut hodie Pompeius erit miserabile nomen.
urn:cts:latinLit:phi0917.phi001:7.122	Omne malum victi, quod sors feret ultima rerum,
urn:cts:latinLit:phi0917.phi001:7.123	Omne nefas victoris erit. Sic fatur, et arma
urn:cts:latinLit:phi0917.phi001:7.124	Permittit populis, frenosque furentibus ira
urn:cts:latinLit:phi0917.phi001:7.125	Laxat: et ut victus violento navita Coro
urn:cts:latinLit:phi0917.phi001:7.126	Dat regimen ventis, ignavumque arte relicta
urn:cts:latinLit:phi0917.phi001:7.127	Puppis onus trahitur.  Trepido confusa tumultu
urn:cts:latinLit:phi0917.phi001:7.128	Castra fremunt, animique truces sua pectora pulsant
urn:cts:latinLit:phi0917.phi001:7.129	Ictibus incertis. Multorum pallor in ore
urn:cts:latinLit:phi0917.phi001:7.130	Mortis venturae est, faciesque simillima fato.
urn:cts:latinLit:phi0917.phi001:7.131	Advenisse diem, qui fatum rebus in aevum
urn:cts:latinLit:phi0917.phi001:7.132	Conderet humanis, et quaeri, Roma quid esset,
urn:cts:latinLit:phi0917.phi001:7.133	Illo Marte, palam est. Sua quisque pericula nescit,
urn:cts:latinLit:phi0917.phi001:7.134	Adtonitus maiore metu. Quis litora ponto
urn:cts:latinLit:phi0917.phi001:7.135	Obruta, quis summis cernens in montibus aequor,
urn:cts:latinLit:phi0917.phi001:7.136	Aetheraque in terras, deiecto sole, cadentem,
urn:cts:latinLit:phi0917.phi001:7.137	Tot rerum finem, timeat sibi? Non vacat ullos
urn:cts:latinLit:phi0917.phi001:7.138	Pro se ferre metus: urbi Magnoque timetur.
urn:cts:latinLit:phi0917.phi001:7.139	Nec gladiis habuere fidem, nisi cautibus asper
urn:cts:latinLit:phi0917.phi001:7.140	Exarsit mucro. Tunc omnis lancea saxo
urn:cts:latinLit:phi0917.phi001:7.141	Erigitur: tendant nervis melioribus arcus:
urn:cts:latinLit:phi0917.phi001:7.142	Cura fuit lectis pharetras implere sagittis.
urn:cts:latinLit:phi0917.phi001:7.143	Auget eques stimulos, frenorumque aptat habenas.
urn:cts:latinLit:phi0917.phi001:7.144	Si liceat superis hominum conferre labores,
urn:cts:latinLit:phi0917.phi001:7.145	Non aliter, Phlegra rabidos tollente Gigantas,
urn:cts:latinLit:phi0917.phi001:7.146	Martius incaluit Siculis incudibus ensis:
urn:cts:latinLit:phi0917.phi001:7.147	Et rubuit flammis iterum Neptunia cuspis,
urn:cts:latinLit:phi0917.phi001:7.148	Spiculaque extenso Paean Pythone recoxit,
urn:cts:latinLit:phi0917.phi001:7.149	Pallas Gorgoneos diffudit in aegida crines,
urn:cts:latinLit:phi0917.phi001:7.150	Pallenaea Iovi mutavit fulmina Cyclops.
urn:cts:latinLit:phi0917.phi001:7.151	Non tamen abstinuit venturos prodere casus
urn:cts:latinLit:phi0917.phi001:7.152	Per varias Fortuna notas. Nam Thessala rura
urn:cts:latinLit:phi0917.phi001:7.153	Cum peterent, totus venientibus obstitit aether:
urn:cts:latinLit:phi0917.phi001:7.154	[Inque oculis hominum fregerunt fulmina nubes:]
urn:cts:latinLit:phi0917.phi001:7.155	Adversasque faces, immensoque igne columnas,
urn:cts:latinLit:phi0917.phi001:7.156	Et trabibus mixtis avidos Pythonas aquarum
urn:cts:latinLit:phi0917.phi001:7.157	Detulit, atque oculos, ingesto fulgure, clausit.
urn:cts:latinLit:phi0917.phi001:7.158	Excussit cristas galeis capulosque solutis
urn:cts:latinLit:phi0917.phi001:7.159	Perfudit gladiis, ereptaque pila liquavit,
urn:cts:latinLit:phi0917.phi001:7.160	Aethereoque nocens fumavit sulfure ferrum.
urn:cts:latinLit:phi0917.phi001:7.161	Nec non innumero cooperta examine signa,
urn:cts:latinLit:phi0917.phi001:7.162	Vixque revulsa solo, maiori pondere pressum
urn:cts:latinLit:phi0917.phi001:7.163	Signiferi mersere caput, rorantia fletu,
urn:cts:latinLit:phi0917.phi001:7.164	Usque ad Thessaliam Romana et publica, signa-
urn:cts:latinLit:phi0917.phi001:7.165	Admotus superis discussa fugit ab ara
urn:cts:latinLit:phi0917.phi001:7.166	Taurus, et Emathios praeceps se iecit in agros;
urn:cts:latinLit:phi0917.phi001:7.167	Nullaque funestis inventa est victima sacris.
urn:cts:latinLit:phi0917.phi001:7.168	At tu, quos scelerum superos, quas rite vocasti
urn:cts:latinLit:phi0917.phi001:7.169	Eumenidas, Caesar?   Stygii quae numina regni,
urn:cts:latinLit:phi0917.phi001:7.170	Infernumque nefas, et mersos nocte furores?
urn:cts:latinLit:phi0917.phi001:7.171	Impia tam saeve gesturus bella litasti.
urn:cts:latinLit:phi0917.phi001:7.172	Iam (dubium, monstrisne deum, nimione pavori
urn:cts:latinLit:phi0917.phi001:7.173	Crediderint) multis concurrere visus Olympo
urn:cts:latinLit:phi0917.phi001:7.174	Pindus, et abruptis mergi convallibus Aemus,
urn:cts:latinLit:phi0917.phi001:7.175	Edere nocturnas belli Pharsalia voces,
urn:cts:latinLit:phi0917.phi001:7.176	Ire per Ossaeam rapidus Boebeida sanguis:
urn:cts:latinLit:phi0917.phi001:7.177	Inque vicem vultus tenebris mirantur opertos,
urn:cts:latinLit:phi0917.phi001:7.178	Et pallere diem, galeisque incumbere noctem,
urn:cts:latinLit:phi0917.phi001:7.179	Defunctosque patres et cunctas sanguinis umbras
urn:cts:latinLit:phi0917.phi001:7.180	Ante oculos volitare suos. Sed mentibus unum
urn:cts:latinLit:phi0917.phi001:7.181	Hoc solamen erat, quod voti turba nefandi
urn:cts:latinLit:phi0917.phi001:7.182	Conscia, quae patrum iugulos, quae pectora fratrum
urn:cts:latinLit:phi0917.phi001:7.183	Sperabat, gaudet monstris mentisque tumultu,
urn:cts:latinLit:phi0917.phi001:7.184	Atque omen scelerum subitos putat esse furores.
urn:cts:latinLit:phi0917.phi001:7.185	Quid mirum, populos, quos lux extrema manebat,
urn:cts:latinLit:phi0917.phi001:7.186	Lymphato trepidasse metu, praesaga malorum
urn:cts:latinLit:phi0917.phi001:7.187	Si data mens homini est? Tyriis qui Gadibus hospes
urn:cts:latinLit:phi0917.phi001:7.188	Adiacet, Armeniumque bibit Romanus Araxen:
urn:cts:latinLit:phi0917.phi001:7.189	Sub quocumque die, quocumque est sidere mundi,
urn:cts:latinLit:phi0917.phi001:7.190	Moeret, et ignorat caussas, animumque dolentem
urn:cts:latinLit:phi0917.phi001:7.191	Corripit; Emathiis quid perdat nescit in arvis.
urn:cts:latinLit:phi0917.phi001:7.192	Euganeo, si vera fides memorantibus, augur
urn:cts:latinLit:phi0917.phi001:7.193	Colle sedens, Aponus terris ubi fumifer exit,
urn:cts:latinLit:phi0917.phi001:7.194	Atque Antenorei dispergitur unda Timavi,
urn:cts:latinLit:phi0917.phi001:7.195	Venit summa dies, geritur res maxima, dixit:
urn:cts:latinLit:phi0917.phi001:7.196	Impia concurrunt Pompeii et Caesaris arma;
urn:cts:latinLit:phi0917.phi001:7.197	Seu tonitrus ac tela Iovis praesaga notavit,
urn:cts:latinLit:phi0917.phi001:7.198	Aethera seu totum discordi obsistere coelo
urn:cts:latinLit:phi0917.phi001:7.199	Prospexitque polos: seu lumen in aethere moestum
urn:cts:latinLit:phi0917.phi001:7.200	Solis in obscuro pugnam pallore notavit.
urn:cts:latinLit:phi0917.phi001:7.201	Dissimilem certe cunctis, quos explicat, egit
urn:cts:latinLit:phi0917.phi001:7.202	Thessalicum natura diem: si cuncta perito
urn:cts:latinLit:phi0917.phi001:7.203	Augure mens hominum coeli nova signa notasset,
urn:cts:latinLit:phi0917.phi001:7.204	Spectari e toto potuit Pharsalia mundo.
urn:cts:latinLit:phi0917.phi001:7.205	O summos hominum, quorum Fortuna per orbem
urn:cts:latinLit:phi0917.phi001:7.206	Signa dedit, quorum fatis coelum omne vacavit!
urn:cts:latinLit:phi0917.phi001:7.207	Haec et apud seras gentes populosque nepotum,
urn:cts:latinLit:phi0917.phi001:7.208	Sive sua tantum venient in saecula fama,
urn:cts:latinLit:phi0917.phi001:7.209	Sive aliquid magnis nostri quoque cura laboris
urn:cts:latinLit:phi0917.phi001:7.210	Nominibus prodesse potest, cum bella legentur,
urn:cts:latinLit:phi0917.phi001:7.211	Spesque metusque simul, perituraque vota movebunt:
urn:cts:latinLit:phi0917.phi001:7.212	Adtonitique omnes veluti venientia fata,
urn:cts:latinLit:phi0917.phi001:7.213	Non transmissa, legent, et adhuc tibi, Magne, favebunt.
urn:cts:latinLit:phi0917.phi001:7.214	Miles ut adverso Phoebi radiatus ab ictu
urn:cts:latinLit:phi0917.phi001:7.215	Descendens totos perfudit lumine colles,
urn:cts:latinLit:phi0917.phi001:7.216	Non temere immissus campis; stetit ordine certo
urn:cts:latinLit:phi0917.phi001:7.217	Infelix acies. Cornus tibi cura sinistri,
urn:cts:latinLit:phi0917.phi001:7.218	Lentule, cum prima, quae tum fuit optima bello,
urn:cts:latinLit:phi0917.phi001:7.219	Et quarta legione datur: tibi, numine pugnax
urn:cts:latinLit:phi0917.phi001:7.220	Adverso Domiti, dextri frons tradita Martis.
urn:cts:latinLit:phi0917.phi001:7.221	At medii robur belli fortissima densant
urn:cts:latinLit:phi0917.phi001:7.222	Agmina, quae Cilicum terris deducta tenebat
urn:cts:latinLit:phi0917.phi001:7.223	Scipio, miles in hoc, Libyco dux primus in orbe.
urn:cts:latinLit:phi0917.phi001:7.224	At iuxta fluvios et stagna undantis Enipei
urn:cts:latinLit:phi0917.phi001:7.225	Cappadocum montana cohors, et largus habenae
urn:cts:latinLit:phi0917.phi001:7.226	Ponticus ibat eques. Sicci sed plurima campi
urn:cts:latinLit:phi0917.phi001:7.227	Tetrarchae regesque tenent magnique tyranni,
urn:cts:latinLit:phi0917.phi001:7.228	Atque omnis Latio quae servit purpura ferro.
urn:cts:latinLit:phi0917.phi001:7.229	Illuc et Libye Numidas, et Creta Cydonas
urn:cts:latinLit:phi0917.phi001:7.230	Misit: Ituraeis cursus fuit inde sagittis:
urn:cts:latinLit:phi0917.phi001:7.231	Inde, truces Galli, solitum prodistis in hostem:
urn:cts:latinLit:phi0917.phi001:7.232	Illic pugnaces commovit Iberia cetras.
urn:cts:latinLit:phi0917.phi001:7.233	Eripe victori gentes, et sanguine mundi
urn:cts:latinLit:phi0917.phi001:7.234	Fuso, Magne, semel, totos consume triumphos.
urn:cts:latinLit:phi0917.phi001:7.235	Illo forte die Caesar, statione relicta,
urn:cts:latinLit:phi0917.phi001:7.236	Ad segetum raptus moturus signa, repente
urn:cts:latinLit:phi0917.phi001:7.237	Conspicit in planos hostem descendere campos,
urn:cts:latinLit:phi0917.phi001:7.238	Oblatumque videt votis sibi mille petitum
urn:cts:latinLit:phi0917.phi001:7.239	Tempus, in extremos quo mitteret omnia casus.
urn:cts:latinLit:phi0917.phi001:7.240	Aeger quippe morae, flagransque cupidine regni
urn:cts:latinLit:phi0917.phi001:7.241	Coeperat exiguo tractu civilia bella
urn:cts:latinLit:phi0917.phi001:7.242	Ut lentum damnare nefas.  Discrimina postquam
urn:cts:latinLit:phi0917.phi001:7.243	Adventare ducum, supremaque proelia vidit,
urn:cts:latinLit:phi0917.phi001:7.244	Casuram et fati sensit nutare ruinam,
urn:cts:latinLit:phi0917.phi001:7.245	Illa quoque in ferrum rabies promptissima paullum
urn:cts:latinLit:phi0917.phi001:7.246	Languit, et casus audax spondere secundos
urn:cts:latinLit:phi0917.phi001:7.247	Mens stetit in dubio, quam nec sua fata timere,
urn:cts:latinLit:phi0917.phi001:7.248	Nec Magni sperare sinunt. Formidine mersa,
urn:cts:latinLit:phi0917.phi001:7.249	Prosilit hortando melior fiducia vulgo:
urn:cts:latinLit:phi0917.phi001:7.250	O domitor mundi, rerum fortuna mearum,
urn:cts:latinLit:phi0917.phi001:7.251	Miles, adest toties optatae copia pugnae.
urn:cts:latinLit:phi0917.phi001:7.252	Nil opus est votis: iam fatum  accersite ferro.
urn:cts:latinLit:phi0917.phi001:7.253	In manibus vestris, quantus sit Caesar, habetis.
urn:cts:latinLit:phi0917.phi001:7.254	Haec est illa dies, mihi quam Rubiconis ad undas
urn:cts:latinLit:phi0917.phi001:7.255	Promissam memini, cuius spe movimus arma,
urn:cts:latinLit:phi0917.phi001:7.256	In quam distulimus vetitos remeare triumphos.
urn:cts:latinLit:phi0917.phi001:7.257	[Haec eadem est, hodie quae pignora, quaeque penates
urn:cts:latinLit:phi0917.phi001:7.258	Reddat, et emerito faciat vos Marto colonos.]
urn:cts:latinLit:phi0917.phi001:7.259	Haec, fato quae teste probet, quis iustius arma
urn:cts:latinLit:phi0917.phi001:7.260	Sumserit: haec acies victum factura nocentem est.
urn:cts:latinLit:phi0917.phi001:7.261	Si pro me patriam ferro flammisque petistis,
urn:cts:latinLit:phi0917.phi001:7.262	Nunc pugnate truces, gladiosque exsolvite culpa.
urn:cts:latinLit:phi0917.phi001:7.263	Nulla manus, belli mutato iudice, pura est
urn:cts:latinLit:phi0917.phi001:7.264	Non mihi res agitur, sed vos ut libera sitis
urn:cts:latinLit:phi0917.phi001:7.265	Turba, precor, gentes ut ius habeatis in omnes.
urn:cts:latinLit:phi0917.phi001:7.266	Ipse ego, privatae cupidus me reddere vitae,
urn:cts:latinLit:phi0917.phi001:7.267	Plebeiaque toga modicum componere civem,
urn:cts:latinLit:phi0917.phi001:7.268	Omnia dum vobis liceant, nihil esse recuso.
urn:cts:latinLit:phi0917.phi001:7.269	Invidia regnate mea. Nec sanguine multo
urn:cts:latinLit:phi0917.phi001:7.270	Spem mundi petitis: Graiis delecta iuventus
urn:cts:latinLit:phi0917.phi001:7.271	Gymnasiis aderit, studioque ignava palaestrae,
urn:cts:latinLit:phi0917.phi001:7.272	Et vix arma ferens, et mixtae dissona  turbae
urn:cts:latinLit:phi0917.phi001:7.273	Barbaries; non illa tubas, non agmine moto
urn:cts:latinLit:phi0917.phi001:7.274	Clamorem latura suam. Civilia paucae
urn:cts:latinLit:phi0917.phi001:7.275	Bella manus facient: pugnae pars magna levabit
urn:cts:latinLit:phi0917.phi001:7.276	His orbem populis, Romanumque obteret hostem.
urn:cts:latinLit:phi0917.phi001:7.277	Ite per ignavas gentes, famosaque regna,
urn:cts:latinLit:phi0917.phi001:7.278	Et primo ferri motu prosternite mundum:
urn:cts:latinLit:phi0917.phi001:7.279	Sitque palam, quas tot duxit Pompeius in urbem
urn:cts:latinLit:phi0917.phi001:7.280	Curribus, unius gentes non esse triumphi.
urn:cts:latinLit:phi0917.phi001:7.281	Armeniosne movet, Romana potentia cuius
urn:cts:latinLit:phi0917.phi001:7.282	Sit ducis? aut emptum minimo vult sanguine quisquam
urn:cts:latinLit:phi0917.phi001:7.283	Barbarus, Hesperiis Magnum praeponere rebus?
urn:cts:latinLit:phi0917.phi001:7.284	Romanos odere omnes, dominosque gravantur,
urn:cts:latinLit:phi0917.phi001:7.285	Quos novere, magis. Sed me Fortuna meorum
urn:cts:latinLit:phi0917.phi001:7.286	Commisit manibus, quorum me Gallia testem
urn:cts:latinLit:phi0917.phi001:7.287	Tot fecit bellis. Cuius non militis ensem
urn:cts:latinLit:phi0917.phi001:7.288	Agnoscam? coelumque tremens cum lancea transit,
urn:cts:latinLit:phi0917.phi001:7.289	Dicere non fallar, quo sit vibrata lacerto.
urn:cts:latinLit:phi0917.phi001:7.290	Quodsi signa ducem numquam fallentia vestrum
urn:cts:latinLit:phi0917.phi001:7.291	Conspicio, faciesque truces, oculosque minaces:
urn:cts:latinLit:phi0917.phi001:7.292	Vicistis. Videor fluvios spectare cruoris,
urn:cts:latinLit:phi0917.phi001:7.293	Calcatosque simul reges, sparsumque senatus
urn:cts:latinLit:phi0917.phi001:7.294	Corpus, et immensa populos in caede natantes
urn:cts:latinLit:phi0917.phi001:7.295	Sed mea fata moror, qui vos in tela ruentes
urn:cts:latinLit:phi0917.phi001:7.296	Vocibus his teneo.  Veniam date bella trahenti:
urn:cts:latinLit:phi0917.phi001:7.297	Spe trepido: haud umquam vidi tam magna daturos,
urn:cts:latinLit:phi0917.phi001:7.298	Tam prope me superos: camporum limite parvo
urn:cts:latinLit:phi0917.phi001:7.299	Absumus a votis. Ego sum, cui Marte peracto,
urn:cts:latinLit:phi0917.phi001:7.300	Quae populi regesque tenent, donare licebit.
urn:cts:latinLit:phi0917.phi001:7.301	Quone poli motu, quo coeli sidere verso,
urn:cts:latinLit:phi0917.phi001:7.302	Thessalicae tantum, superi, permittitis orae?
urn:cts:latinLit:phi0917.phi001:7.303	Aut merces hodie bellorum, aut poena paratur.
urn:cts:latinLit:phi0917.phi001:7.304	Caesareas spectate cruces, spectate catenas,
urn:cts:latinLit:phi0917.phi001:7.305	Et caput hoc positum rostris, effusaque membra,
urn:cts:latinLit:phi0917.phi001:7.306	Septorumque nefas, et clausi proelia Campi.
urn:cts:latinLit:phi0917.phi001:7.307	Cum duce Sullano gerimus civilia bella.
urn:cts:latinLit:phi0917.phi001:7.308	Vestri cura movet. Nam me secura manebit
urn:cts:latinLit:phi0917.phi001:7.309	Sors quaesita manu: fodientem viscera cernet
urn:cts:latinLit:phi0917.phi001:7.310	Me mea, qui nondum victo respexerit hoste.
urn:cts:latinLit:phi0917.phi001:7.311	Di, quorum curas abduxit ab aethere tellus
urn:cts:latinLit:phi0917.phi001:7.312	Romanusque labor, vincat, quicumque necesse
urn:cts:latinLit:phi0917.phi001:7.313	Non putat in victos saevum destringere ferrum,
urn:cts:latinLit:phi0917.phi001:7.314	Quique suos cives, quod signa adversa tulerunt,
urn:cts:latinLit:phi0917.phi001:7.315	Non credit fecisse nefas. Pompeius in arcto
urn:cts:latinLit:phi0917.phi001:7.316	Agmina vestra loco, vetita virtute moveri,
urn:cts:latinLit:phi0917.phi001:7.317	Cum tenuit, quanto satiavit sanguine ferrum!
urn:cts:latinLit:phi0917.phi001:7.318	Vos tamen hoc oro, iuvenes, ne caedere quisquam
urn:cts:latinLit:phi0917.phi001:7.319	Hostis terga velit: civis, qui fugerit, esto.
urn:cts:latinLit:phi0917.phi001:7.320	Sed dum tela micant, non vos pietatis imago
urn:cts:latinLit:phi0917.phi001:7.321	Ulla, nec adversa conspecti fronte parentes
urn:cts:latinLit:phi0917.phi001:7.322	Commoveant: vultus gladio turbate verendos.
urn:cts:latinLit:phi0917.phi001:7.323	Sive quis infesto cognata in pectora ferro
urn:cts:latinLit:phi0917.phi001:7.324	Ibit, seu nullum violabit vulnere pignus,
urn:cts:latinLit:phi0917.phi001:7.325	Ignoti iugulum tamquam scelus impetat hostis.
urn:cts:latinLit:phi0917.phi001:7.326	Sternit iam vallum, fossasque implete ruina,
urn:cts:latinLit:phi0917.phi001:7.327	Exeat    ut plenis acies non sparsa maniplis.
urn:cts:latinLit:phi0917.phi001:7.328	Parcite ne castris: vallo tendetis in illo,
urn:cts:latinLit:phi0917.phi001:7.329	Unde acies peritura venit. Vix cuncta locuto
urn:cts:latinLit:phi0917.phi001:7.330	Caesare, quemque suum munus trahit, armaque raptim
urn:cts:latinLit:phi0917.phi001:7.331	Sumpta viris. Celeres capiunt praesagia belli,
urn:cts:latinLit:phi0917.phi001:7.332	Calcatisque ruunt castris: stant ordine nullo,
urn:cts:latinLit:phi0917.phi001:7.333	Arte ducis nulla; permittunt omnia fatis.
urn:cts:latinLit:phi0917.phi001:7.334	Si totidem Magni soceros, totidemque petentes
urn:cts:latinLit:phi0917.phi001:7.335	Urbis regna suae funesto in Marte locasses,
urn:cts:latinLit:phi0917.phi001:7.336	Non tam praecipiti ruerent in proelia cursu.
urn:cts:latinLit:phi0917.phi001:7.337	Vidit ut hostiles in rectum exire catervas
urn:cts:latinLit:phi0917.phi001:7.338	Pompeius, nullasque moras permittere bello,
urn:cts:latinLit:phi0917.phi001:7.339	Sed superis placuisse diem: stat corde gelato
urn:cts:latinLit:phi0917.phi001:7.340	Adtonitus: tantoque duci sic arma timere
urn:cts:latinLit:phi0917.phi001:7.341	Omen erat. Premit inde metus, totumque per agmen
urn:cts:latinLit:phi0917.phi001:7.342	Sublimi provectus equo: Quem flagitat, inquit,
urn:cts:latinLit:phi0917.phi001:7.343	Vestra diem virtus, finis civilibus armis,
urn:cts:latinLit:phi0917.phi001:7.344	Quem quaesistis, adest. Totas effundite vires;
urn:cts:latinLit:phi0917.phi001:7.345	Extremum ferri superest opus, unaque gentes
urn:cts:latinLit:phi0917.phi001:7.346	Hora trahit.  Quisquis  patriam carosque penates,
urn:cts:latinLit:phi0917.phi001:7.347	Qui sobolem ac thalamos desertaque pignora quaerit,
urn:cts:latinLit:phi0917.phi001:7.348	Ense petat: medio posuit deus omnia campo.
urn:cts:latinLit:phi0917.phi001:7.349	Caussa iubet medior superos sperare secundos:
urn:cts:latinLit:phi0917.phi001:7.350	Ipsi tela regent per viscera Caesaris, ipsi
urn:cts:latinLit:phi0917.phi001:7.351	Romanas sancire volent hoc sanguine leges.
urn:cts:latinLit:phi0917.phi001:7.352	Si socero dare regna meo mandumque pararent,
urn:cts:latinLit:phi0917.phi001:7.353	Praecipitare meam fatis potuere senectam.
urn:cts:latinLit:phi0917.phi001:7.354	Non iratorum populis urbique deorum est,
urn:cts:latinLit:phi0917.phi001:7.355	Pompeium servare ducem. Quae vincere possent,
urn:cts:latinLit:phi0917.phi001:7.356	Omnia contulimus. Subiere pericula clari
urn:cts:latinLit:phi0917.phi001:7.357	Sponte viri, sacraque antiquus imagine miles.
urn:cts:latinLit:phi0917.phi001:7.358	Si Curios his fata darent reducesque Camillos
urn:cts:latinLit:phi0917.phi001:7.359	Temporibus, Deciosque caput fatale voventes,
urn:cts:latinLit:phi0917.phi001:7.360	Hinc starent. Primo gentes Oriente coactae
urn:cts:latinLit:phi0917.phi001:7.361	Innumeraeque urbes, quantas in proelia numquam
urn:cts:latinLit:phi0917.phi001:7.362	Excivere manus.   Toto simul utimur orbe.
urn:cts:latinLit:phi0917.phi001:7.363	Quidquid signferi comprensum limite coeli
urn:cts:latinLit:phi0917.phi001:7.364	Sub Noton et Borean hominum sumus, arma movemus.
urn:cts:latinLit:phi0917.phi001:7.365	Nonne superfusis collectum cornibus hostem
urn:cts:latinLit:phi0917.phi001:7.366	In medium dabimus?  Paucas victoria dextras
urn:cts:latinLit:phi0917.phi001:7.367	Exigit: at plures tantum clamore catervae
urn:cts:latinLit:phi0917.phi001:7.368	Bella gerent. Caesar nostris non sufficit armis.
urn:cts:latinLit:phi0917.phi001:7.369	Credite pendentes e summis moenibus urbis
urn:cts:latinLit:phi0917.phi001:7.370	Crinibus effusis hortari in proelia matres.
urn:cts:latinLit:phi0917.phi001:7.371	Credite, grandaevum, vetitumque aetate senatum
urn:cts:latinLit:phi0917.phi001:7.372	Arma sequi, sacros pedibus prosternere canos:
urn:cts:latinLit:phi0917.phi001:7.373	Atque   ipsam domini metuentem occurrere Romam.
urn:cts:latinLit:phi0917.phi001:7.374	Credite, qui nunc est populus, populumque futurum
urn:cts:latinLit:phi0917.phi001:7.375	Permixtas adferre preces. Haec libera nasci,
urn:cts:latinLit:phi0917.phi001:7.376	Haec vult turba mori. Si quis post pignora tanta
urn:cts:latinLit:phi0917.phi001:7.377	Pompeio locus est, cum prole et coniuge supplex.
urn:cts:latinLit:phi0917.phi001:7.378	Imperii salva si maiestate liceret,
urn:cts:latinLit:phi0917.phi001:7.379	Volverer ante pedes. Magnus, nisi vincitis, exsul,
urn:cts:latinLit:phi0917.phi001:7.380	Ludibrium soceri, vester pudor, ultima fata
urn:cts:latinLit:phi0917.phi001:7.381	Deprecor, ac turpes extremi cardinis annos,
urn:cts:latinLit:phi0917.phi001:7.382	Ne discam servire senex. Tam moesta locuti
urn:cts:latinLit:phi0917.phi001:7.383	Voce ducis flagrant animi, Romanaque virtus
urn:cts:latinLit:phi0917.phi001:7.384	Erigitur; placuitque mori, si vera timeret.
urn:cts:latinLit:phi0917.phi001:7.385	Ergo utrimque pari concurrunt agmina motu
urn:cts:latinLit:phi0917.phi001:7.386	Irarum: metus hos regni, spes excitat illos.
urn:cts:latinLit:phi0917.phi001:7.387	Hae facient dextrae, quidquid non expleat aetas
urn:cts:latinLit:phi0917.phi001:7.388	Ulla, nec humanum reparet genus omnibus annis,
urn:cts:latinLit:phi0917.phi001:7.389	Ut vacet a ferro. Gentes Mars iste futuras
urn:cts:latinLit:phi0917.phi001:7.390	Obruet, et populos aevi venientis in orbem
urn:cts:latinLit:phi0917.phi001:7.391	Erepto natale feret. Tunc omne Latinum
urn:cts:latinLit:phi0917.phi001:7.392	Fabula nomen erit: Gabios Veiosque Coramque
urn:cts:latinLit:phi0917.phi001:7.393	Pulvere vix tectae poterunt monstrare ruinae,
urn:cts:latinLit:phi0917.phi001:7.394	Albanosque lares Laurentinosque penates
urn:cts:latinLit:phi0917.phi001:7.395	Rus vacuum, quod non habitet, nisi nocte coacta,
urn:cts:latinLit:phi0917.phi001:7.396	Invitus, questusque Numam iussisse, senator.
urn:cts:latinLit:phi0917.phi001:7.397	Non aetas haec carpsit edax, monimentaque rerum
urn:cts:latinLit:phi0917.phi001:7.398	Putria destituit: crimen civile videmus,
urn:cts:latinLit:phi0917.phi001:7.399	Tot vacuas urbes   Generis quo turba redacta est
urn:cts:latinLit:phi0917.phi001:7.400	Humani?  Toto populi qui nascimur orbe,
urn:cts:latinLit:phi0917.phi001:7.401	Nec muros implore viris, nec possumus agros.
urn:cts:latinLit:phi0917.phi001:7.402	Urbs nos una capit: vincto fossore coluntur
urn:cts:latinLit:phi0917.phi001:7.403	Hesperiae segetes: stat tectis putris avitis
urn:cts:latinLit:phi0917.phi001:7.404	In nullos ruitura domus: nulloque frequentem
urn:cts:latinLit:phi0917.phi001:7.405	Cive suo Romam, sed mundi faece repletam,
urn:cts:latinLit:phi0917.phi001:7.406	Cladis eo dedimus, ne tanto in tempore bellum
urn:cts:latinLit:phi0917.phi001:7.407	Iam posset civile geri. Pharsalia tanti
urn:cts:latinLit:phi0917.phi001:7.408	Caussa mali. Cedant feralia nomina Cannae,
urn:cts:latinLit:phi0917.phi001:7.409	Et damnata diu Romanis Allia fastis.
urn:cts:latinLit:phi0917.phi001:7.410	Tempora signavit leviorum Roma malorum;
urn:cts:latinLit:phi0917.phi001:7.411	Hunc voluit nescire diem. Pro tristia fata!
urn:cts:latinLit:phi0917.phi001:7.412	Aera pestiferum tractu, morbosque fluentes,
urn:cts:latinLit:phi0917.phi001:7.413	Insanamque famem, permissasque ignibus urbes,
urn:cts:latinLit:phi0917.phi001:7.414	Moeniaque in praeceps laturos plena tremores
urn:cts:latinLit:phi0917.phi001:7.415	Hi possent explere viri, quos undique traxit
urn:cts:latinLit:phi0917.phi001:7.416	In miseram Fortuna necem, dum munera longi
urn:cts:latinLit:phi0917.phi001:7.417	Explicat eripiens aevi, populosque ducesque
urn:cts:latinLit:phi0917.phi001:7.418	Constituit campis: per quos tibi, Roma, ruenti
urn:cts:latinLit:phi0917.phi001:7.419	Ostendat, quam magna cadas. Quo latius orbem
urn:cts:latinLit:phi0917.phi001:7.420	Possedit, citius per prospera fata cucurrit.
urn:cts:latinLit:phi0917.phi001:7.421	Omne tibi bellum gentes dedit omnibus annis:
urn:cts:latinLit:phi0917.phi001:7.422	Te geminum Titan procedere vidit in axem.
urn:cts:latinLit:phi0917.phi001:7.423	Haud multum terrae spatium restabat Eoae,
urn:cts:latinLit:phi0917.phi001:7.424	Ut tibi nox, tibi tota dies, tibi curreret aether,
urn:cts:latinLit:phi0917.phi001:7.425	Omniaque errantes stellae Romana viderent.
urn:cts:latinLit:phi0917.phi001:7.426	Sed retro tua fata tulit, par omnibus annis,
urn:cts:latinLit:phi0917.phi001:7.427	Emathiae funesta dies. Hac luce cruenta
urn:cts:latinLit:phi0917.phi001:7.428	Effectum, ut Latios non horreat India fasces,
urn:cts:latinLit:phi0917.phi001:7.429	Nec vetitos errare Dahas in moenia ducat,
urn:cts:latinLit:phi0917.phi001:7.430	Sarmaticumque premat succinctus consul aratrum.
urn:cts:latinLit:phi0917.phi001:7.431	Quod semper saevas debet tibi Parthia poenas,
urn:cts:latinLit:phi0917.phi001:7.432	Quod, fugiens civile nefas redituraque numquam,
urn:cts:latinLit:phi0917.phi001:7.433	Libertas ultra Tigrim Rhenumque recessit,
urn:cts:latinLit:phi0917.phi001:7.434	Ac, toties nobis iugulo quaesita, vagatur,
urn:cts:latinLit:phi0917.phi001:7.435	Germanum Scythicumque bonum, nec respicit ultra
urn:cts:latinLit:phi0917.phi001:7.436	Ausoniam: vellem, populis incognita nostris,
urn:cts:latinLit:phi0917.phi001:7.437	Vulturis ut primum laevo fundata volatu
urn:cts:latinLit:phi0917.phi001:7.438	Romulus infami complevit moenia luco,
urn:cts:latinLit:phi0917.phi001:7.439	Usque ad Thessalicas servisses, Roma, ruinas.
urn:cts:latinLit:phi0917.phi001:7.440	De Brutis, Fortuna, queror. Quid tempora legum
urn:cts:latinLit:phi0917.phi001:7.441	Egimus, aut annos a consule nomen habentes?
urn:cts:latinLit:phi0917.phi001:7.442	Felices Arabes, Medique, Eoaque tellus,
urn:cts:latinLit:phi0917.phi001:7.443	Quam sub perpetuis tenuerunt fata tyrannis.
urn:cts:latinLit:phi0917.phi001:7.444	Ex populis, qui regna ferunt, sors ultima nostra est,
urn:cts:latinLit:phi0917.phi001:7.445	Quos servire pudet. Sunt nobis nulla profecto
urn:cts:latinLit:phi0917.phi001:7.446	Numina: cum caeco rapiantur secula casu,
urn:cts:latinLit:phi0917.phi001:7.447	Mentimur regnare Iovem. Spectabit ab alto
urn:cts:latinLit:phi0917.phi001:7.448	Aethere Thessalicas, teneat cum fulmina, caedes?
urn:cts:latinLit:phi0917.phi001:7.449	Scilicet ipse petet Pholoen, petet ignibus Oeten,
urn:cts:latinLit:phi0917.phi001:7.450	Immeritaeque nemus Rhodopes, pinusque Mimantis:
urn:cts:latinLit:phi0917.phi001:7.451	Cassius hoc potius feriet caput? Astra Thyestae
urn:cts:latinLit:phi0917.phi001:7.452	Impulit, et subitis damnavit noctibus Argos:
urn:cts:latinLit:phi0917.phi001:7.453	Tot similes fratrum gladios patrumque gerenti
urn:cts:latinLit:phi0917.phi001:7.454	Thessaliae dabit ille diem?  Mortalia nulli
urn:cts:latinLit:phi0917.phi001:7.455	Sunt curata deo. Cladis tamen huius habemus
urn:cts:latinLit:phi0917.phi001:7.456	Vindictam, quantam terris dare numina fas est.
urn:cts:latinLit:phi0917.phi001:7.457	Bella pares superis facient civilia divos:
urn:cts:latinLit:phi0917.phi001:7.458	Fulminibus manes, radiisque ornabit, et astris,
urn:cts:latinLit:phi0917.phi001:7.459	Inque deum templis iurabit Roma per umbras.
urn:cts:latinLit:phi0917.phi001:7.460	Ut rapido cursu fati suprema morantem
urn:cts:latinLit:phi0917.phi001:7.461	Consumsere locum: parva tellure diremti,
urn:cts:latinLit:phi0917.phi001:7.462	Inde manus spectant, vultusque agnoscere quaerunt,
urn:cts:latinLit:phi0917.phi001:7.463	Quo sua pila cadant, aut quae sibi fata minentur,
urn:cts:latinLit:phi0917.phi001:7.464	Facturi quae monstra forent. Videre parentes
urn:cts:latinLit:phi0917.phi001:7.465	Frontibus adversis, fraternaque cominus arma,
urn:cts:latinLit:phi0917.phi001:7.466	Nec libuit mutare locum. Tamen omnia torpor
urn:cts:latinLit:phi0917.phi001:7.467	Pectora constrinxit: gelidusque in viscera sanguis
urn:cts:latinLit:phi0917.phi001:7.468	Perculsa pietate coit: totaeque cohortes
urn:cts:latinLit:phi0917.phi001:7.469	Pila parata diu tensis tenuere lacertis.
urn:cts:latinLit:phi0917.phi001:7.470	Di tibi non mortem, quae cunctis poena paratur,
urn:cts:latinLit:phi0917.phi001:7.471	Sed sensum post fata tuae dent, Crastine, morti,
urn:cts:latinLit:phi0917.phi001:7.472	Cuius torta manu commisit lancea bellum,
urn:cts:latinLit:phi0917.phi001:7.473	Primaque Thessaliam Romano sanguine tinxit.
urn:cts:latinLit:phi0917.phi001:7.474	O praeceps rabies, cum Caesar tela teneret,
urn:cts:latinLit:phi0917.phi001:7.475	Inventa est prior ulla manus! Tunc stridulus aer
urn:cts:latinLit:phi0917.phi001:7.476	Elisus lituis, conceptaque classica cornu:
urn:cts:latinLit:phi0917.phi001:7.477	Tunc ausae dare signa tubae: tunc aethera tendit,
urn:cts:latinLit:phi0917.phi001:7.478	Extremique fragor convexa irrupit Olympi,
urn:cts:latinLit:phi0917.phi001:7.479	Unde procul nubes, quo nulla tonitrua durant.
urn:cts:latinLit:phi0917.phi001:7.480	Excepit resonis clamorem vallibus Aemus,
urn:cts:latinLit:phi0917.phi001:7.481	Peliacisque dedit rursus geminare cavernis:
urn:cts:latinLit:phi0917.phi001:7.482	Pindus agit fremitus, Pangaeaque saxa resultant,
urn:cts:latinLit:phi0917.phi001:7.483	Oetaeaeque gemunt rupes: vocesque furoris
urn:cts:latinLit:phi0917.phi001:7.484	Expavere sui tota tellure relatas.
urn:cts:latinLit:phi0917.phi001:7.485	Spargitur innumerum diversis missile votis.
urn:cts:latinLit:phi0917.phi001:7.486	Vulnera pars optat, pars terrae figere tela,
urn:cts:latinLit:phi0917.phi001:7.487	Ac puras servare manus. Rapit omnia casus,
urn:cts:latinLit:phi0917.phi001:7.488	Atque incerta facit, quos vult, Fortuna nocentes.
urn:cts:latinLit:phi0917.phi001:7.489	Sed quota pars cladis iaculis ferroque volanti
urn:cts:latinLit:phi0917.phi001:7.490	Exacta est?  Odiis solus civilibus ensis
urn:cts:latinLit:phi0917.phi001:7.491	Sufficit, et dextras Romana in viscera ducit.
urn:cts:latinLit:phi0917.phi001:7.492	Pompeii densis acies stipata catervis,
urn:cts:latinLit:phi0917.phi001:7.493	Iunxerat in seriem nexis umbonibus arma:
urn:cts:latinLit:phi0917.phi001:7.494	Vixque habitura locum dextras ac tela movendi,
urn:cts:latinLit:phi0917.phi001:7.495	Constiterat, gladiosque suos compressa tenebat.
urn:cts:latinLit:phi0917.phi001:7.496	Praecipiti cursu vesanum Caesaris agmen
urn:cts:latinLit:phi0917.phi001:7.497	In densos agitur cuneos: perque arma, per hostem
urn:cts:latinLit:phi0917.phi001:7.498	Quaerit iter. Qua torta graves lorica catenas
urn:cts:latinLit:phi0917.phi001:7.499	Opponit, tutoque latet sub tegmine pectus,
urn:cts:latinLit:phi0917.phi001:7.500	Hac quoque perventum est ad viscera: totque per arma
urn:cts:latinLit:phi0917.phi001:7.501	Extremum est, quod quisque ferit. Civilia bella
urn:cts:latinLit:phi0917.phi001:7.502	Una acies patitur, gerit altera: frigidus inde
urn:cts:latinLit:phi0917.phi001:7.503	Stat gladius; calet omne nocens a Caesare ferrum.
urn:cts:latinLit:phi0917.phi001:7.504	Nec Fortuna diu, rerum tot pondera vertens,
urn:cts:latinLit:phi0917.phi001:7.505	Abstulit ingentes, fato torrente, ruinas.
urn:cts:latinLit:phi0917.phi001:7.506	Ut primum toto diduxit cornua campo
urn:cts:latinLit:phi0917.phi001:7.507	Pompeianus eques, bellique per ultima fudit:
urn:cts:latinLit:phi0917.phi001:7.508	Sparsa per extremos levis armatura maniplos
urn:cts:latinLit:phi0917.phi001:7.509	Insequitur, saevasque manus immittit in hostem.
urn:cts:latinLit:phi0917.phi001:7.510	Illic, quaeque suo miscet gens proelia telo,
urn:cts:latinLit:phi0917.phi001:7.511	Romanus cunctis petitur cruor. Inde sagittae,
urn:cts:latinLit:phi0917.phi001:7.512	Inde faces et saxa volant, spatioque solutae
urn:cts:latinLit:phi0917.phi001:7.513	Aeris et calido liquefactae pondere glandes.
urn:cts:latinLit:phi0917.phi001:7.514	Tunc et Ituraei, Medique Arabesque, soluto
urn:cts:latinLit:phi0917.phi001:7.515	Arcu turba minax, nusquam rexere sagittas,
urn:cts:latinLit:phi0917.phi001:7.516	Sed petitur solus, qui campis imminet, aer:
urn:cts:latinLit:phi0917.phi001:7.517	Inde cadunt mortes. Sceleris sed crimine nullo
urn:cts:latinLit:phi0917.phi001:7.518	Externum maculant chalybem; stetit omne coactum
urn:cts:latinLit:phi0917.phi001:7.519	Circa pila nefas. Ferro subtexitur aether,
urn:cts:latinLit:phi0917.phi001:7.520	Noxque super campos telis conserta pependit.
urn:cts:latinLit:phi0917.phi001:7.521	Tum Caesar, metuens, ne frons sibi prima labaret
urn:cts:latinLit:phi0917.phi001:7.522	Incursu, tenet obliquas post signa cohortes:
urn:cts:latinLit:phi0917.phi001:7.523	Inque latus belli, qua se vagus hostis agebat,
urn:cts:latinLit:phi0917.phi001:7.524	Immittit subitum non motis cornibus agmen.
urn:cts:latinLit:phi0917.phi001:7.525	Immemores pugnae, nulloque pudore timendi
urn:cts:latinLit:phi0917.phi001:7.526	Praecipites fecere palam, civilia bella
urn:cts:latinLit:phi0917.phi001:7.527	Non bene barbaricis umquam commissa catervis.
urn:cts:latinLit:phi0917.phi001:7.528	Ut primum sonipes transfixus pectora ferro
urn:cts:latinLit:phi0917.phi001:7.529	In caput effusi calcavit membra regentis;
urn:cts:latinLit:phi0917.phi001:7.530	Omnis eques cessit campis, glomerataque pubes
urn:cts:latinLit:phi0917.phi001:7.531	In sua conversis praeceps ruit agmina frenis.
urn:cts:latinLit:phi0917.phi001:7.532	Perdidit inde modum caedes, ac nulla secuta est
urn:cts:latinLit:phi0917.phi001:7.533	Pugna, sed hinc iugulis, hinc ferro bella geruntur:
urn:cts:latinLit:phi0917.phi001:7.534	Nec valet haec acies tantum prosternere, quantum
urn:cts:latinLit:phi0917.phi001:7.535	Inde perire potest. Utinam, Pharsalia, campis
urn:cts:latinLit:phi0917.phi001:7.536	Sufficiat cruor iste tuis, quem barbara fundunt
urn:cts:latinLit:phi0917.phi001:7.537	Pectora; non alio mutentur sanguine fontes;
urn:cts:latinLit:phi0917.phi001:7.538	Hic numerus totos tibi vestiat ossibus agros:
urn:cts:latinLit:phi0917.phi001:7.539	Aut si Romano compleri sanguine mavis,
urn:cts:latinLit:phi0917.phi001:7.540	Istis parce precor: vivant Galataeque Syrique,
urn:cts:latinLit:phi0917.phi001:7.541	Cappadoces, Gallique, extremique orbis Iberi,
urn:cts:latinLit:phi0917.phi001:7.542	Armenii, Cilices: nam post civilia bella
urn:cts:latinLit:phi0917.phi001:7.543	Hic populus Romanus erit. Semel ortus in omnes
urn:cts:latinLit:phi0917.phi001:7.544	It timor, et fatis datus est pro Caesare cursus.
urn:cts:latinLit:phi0917.phi001:7.545	Ventum  erat ad robur Magni, mediasque catervas.
urn:cts:latinLit:phi0917.phi001:7.546	Quod totos errore vago perfuderat agros,
urn:cts:latinLit:phi0917.phi001:7.547	Constitit hic bellum, fortunaque Caesaris haesit.
urn:cts:latinLit:phi0917.phi001:7.548	Illic non regum auxiliis collecta iuventus
urn:cts:latinLit:phi0917.phi001:7.549	Bella gerit, ferrumque manus movere rogatae:
urn:cts:latinLit:phi0917.phi001:7.550	Ille locus fratres habuit, locus ille parentes.
urn:cts:latinLit:phi0917.phi001:7.551	Hic furor, hic rabies, hic sunt tua crimina, Caesar.
urn:cts:latinLit:phi0917.phi001:7.552	Hanc fuge, mens, belli partem, tenebrisque relinque,
urn:cts:latinLit:phi0917.phi001:7.553	Nullaque tantorum discat me vate malorum,
urn:cts:latinLit:phi0917.phi001:7.554	Quam multum bellis liceat civilibus, aetas.
urn:cts:latinLit:phi0917.phi001:7.555	Hae potius pereant lacrimae, pereantque querelae.
urn:cts:latinLit:phi0917.phi001:7.556	Quidquid in hac acie gessisti, Roma, tacebo.
urn:cts:latinLit:phi0917.phi001:7.557	Hic Caesar, rabies populis, stimulusque furorum,
urn:cts:latinLit:phi0917.phi001:7.558	Ne qua parte sui pereat scelus, agmina circum
urn:cts:latinLit:phi0917.phi001:7.559	It vagus, atque animis ignes flagrantibus addit:
urn:cts:latinLit:phi0917.phi001:7.560	Inspicit et gladios, qui toti sanguine manent,
urn:cts:latinLit:phi0917.phi001:7.561	Qui niteant primo tantum mucrone cruenti,
urn:cts:latinLit:phi0917.phi001:7.562	Quae presso tremat ense manus, quis languida tela,
urn:cts:latinLit:phi0917.phi001:7.563	Quis contenta ferat, quis praestet bella iubenti,
urn:cts:latinLit:phi0917.phi001:7.564	Quem pugnare iuvet, quis vultum cive peremto
urn:cts:latinLit:phi0917.phi001:7.565	Mutet: obit latis proiecta cadavera campis:
urn:cts:latinLit:phi0917.phi001:7.566	Vulnera multorum, totum fusura cruorem,
urn:cts:latinLit:phi0917.phi001:7.567	Opposita premit ipse manu. Quacumque vagatur,
urn:cts:latinLit:phi0917.phi001:7.568	Sanguineum veluti quatiens Bellone flagellum,
urn:cts:latinLit:phi0917.phi001:7.569	Bistonas aut Mavors agitans, si verbere saevo
urn:cts:latinLit:phi0917.phi001:7.570	Palladia stimulet turbatos aegide currus,
urn:cts:latinLit:phi0917.phi001:7.571	Nox ingens scelerum, et caedes oriuntur, et instar
urn:cts:latinLit:phi0917.phi001:7.572	Immensae vocis gemitus, et pondere lapsi
urn:cts:latinLit:phi0917.phi001:7.573	Pectoris arma sonant, confractique ensibus enses.
urn:cts:latinLit:phi0917.phi001:7.574	Ipse manu subicit gladios, ac tela ministrat,
urn:cts:latinLit:phi0917.phi001:7.575	Adversosque iubet ferro confundere vultus.
urn:cts:latinLit:phi0917.phi001:7.576	Promovet ipse acies: impellit terga suorum:
urn:cts:latinLit:phi0917.phi001:7.577	Verbere conversae cessantes excitat hastae.
urn:cts:latinLit:phi0917.phi001:7.578	In plebem vetat ire manus, monstratque senatum.
urn:cts:latinLit:phi0917.phi001:7.579	Scit, cruor imperii qui sit, quae viscera rerum:
urn:cts:latinLit:phi0917.phi001:7.580	Unde petat Romam, libertas ultima mundi
urn:cts:latinLit:phi0917.phi001:7.581	Quo steterit ferienda loco. Permixta secundo
urn:cts:latinLit:phi0917.phi001:7.582	Ordine nobilitas, venerandaque corpora ferro
urn:cts:latinLit:phi0917.phi001:7.583	Urgentur: caedunt Lepidos, caeduntque Metellos,
urn:cts:latinLit:phi0917.phi001:7.584	Corvinosque simul, Torquataque nomina, regum
urn:cts:latinLit:phi0917.phi001:7.585	Saepe duces, summosque hominum, te, Magne, remoto.
urn:cts:latinLit:phi0917.phi001:7.586	Illic, plebeia contectus casside vultus,
urn:cts:latinLit:phi0917.phi001:7.587	Ignotusque hosti, quod ferrum, Brute, tenebas!
urn:cts:latinLit:phi0917.phi001:7.588	O decus imperii, spes o suprema senatus,
urn:cts:latinLit:phi0917.phi001:7.589	Extremum tanti generis per saecula nomen.
urn:cts:latinLit:phi0917.phi001:7.590	Ne rue per medios nimium temerarius hostes,
urn:cts:latinLit:phi0917.phi001:7.591	Nec tibi fatales admoveris ante Philippos,
urn:cts:latinLit:phi0917.phi001:7.592	Thessalia periture tua. Nil proficis istic
urn:cts:latinLit:phi0917.phi001:7.593	Caesaris intentus iugulo: nondum attigit arcem
urn:cts:latinLit:phi0917.phi001:7.594	Iuris, et, humanum culmen, quo cuncta premuntur,
urn:cts:latinLit:phi0917.phi001:7.595	Egressus, meruit fatis tam nobile letum.
urn:cts:latinLit:phi0917.phi001:7.596	Vivat, et, ut Bruti procumbat victima, regnet.
urn:cts:latinLit:phi0917.phi001:7.597	Hic patriae perit omne decus: iacet aggere magno
urn:cts:latinLit:phi0917.phi001:7.598	Patricium campis non mixta plebe cadaver.
urn:cts:latinLit:phi0917.phi001:7.599	Mors tamen eminuit clarorum in strage virorum
urn:cts:latinLit:phi0917.phi001:7.600	Pugnacis Domiti, quem clades fata per omnes
urn:cts:latinLit:phi0917.phi001:7.601	Ducebant. Nusquam Magni Fortuna sine illo
urn:cts:latinLit:phi0917.phi001:7.602	Succubuit: victus toties a Caesare, salva
urn:cts:latinLit:phi0917.phi001:7.603	Libertate perit. Tunc mille in vulnera laetus
urn:cts:latinLit:phi0917.phi001:7.604	Labitur, ac venia gaudet caruisse secunda.
urn:cts:latinLit:phi0917.phi001:7.605	Viderat in crasso volventem sanguine membra
urn:cts:latinLit:phi0917.phi001:7.606	Caesar, et increpitans; Iam Magni deseris arma,
urn:cts:latinLit:phi0917.phi001:7.607	Successor Domiti; sine te iam bella geruntur.
urn:cts:latinLit:phi0917.phi001:7.608	Dixerat: ast illi suffecit pectora pulsans
urn:cts:latinLit:phi0917.phi001:7.609	Spiritus in vocem, morientiaque ora resolvit:
urn:cts:latinLit:phi0917.phi001:7.610	Non te funesta scelerum mercede potitum,
urn:cts:latinLit:phi0917.phi001:7.611	Sed dubium fati, Caesar, generoque minorem
urn:cts:latinLit:phi0917.phi001:7.612	Adspicens, Stygias Magno duce liber ad umbras
urn:cts:latinLit:phi0917.phi001:7.613	Et securus eo: te saevo Marte subactum,
urn:cts:latinLit:phi0917.phi001:7.614	Pompeioque graves poenas nobisque daturum,
urn:cts:latinLit:phi0917.phi001:7.615	Cum morior, sperare licet. Non plura locutum
urn:cts:latinLit:phi0917.phi001:7.616	Vita fugit, densaeque oculos pressere tenebrae.
urn:cts:latinLit:phi0917.phi001:7.617	Impendisse pudet lacrimas in funere mundi
urn:cts:latinLit:phi0917.phi001:7.618	Mortibus innumeris, ac singula fata sequentem
urn:cts:latinLit:phi0917.phi001:7.619	Quaerere, letiferum per cuius viscera vulnus
urn:cts:latinLit:phi0917.phi001:7.620	Exierit; quis fusa solo vitalia calcet;
urn:cts:latinLit:phi0917.phi001:7.621	Ore quis adverso demisso faucibus ense
urn:cts:latinLit:phi0917.phi001:7.622	Expulerit moriens animam; quis corruat ictu,
urn:cts:latinLit:phi0917.phi001:7.623	Quis steterit, dum membra cadunt: quis pectore tela
urn:cts:latinLit:phi0917.phi001:7.624	Transmittat, vel quos campis adfixerit hasta:
urn:cts:latinLit:phi0917.phi001:7.625	Quis cruor emissis perruperit aera venis,
urn:cts:latinLit:phi0917.phi001:7.626	Inque hostis cadat arma sui: quis pectora fratris
urn:cts:latinLit:phi0917.phi001:7.627	Caedat, et, ut notum possit spoliare cadaver,
urn:cts:latinLit:phi0917.phi001:7.628	Abscisum longe mittat caput: ora parentis
urn:cts:latinLit:phi0917.phi001:7.629	Quis laceret, nimiaque probet spectantibus ira,
urn:cts:latinLit:phi0917.phi001:7.630	Quem iugulat, non esse patrem. Mors nulla querela
urn:cts:latinLit:phi0917.phi001:7.631	Digna sua est, nullosque hominum lugere vacamus.
urn:cts:latinLit:phi0917.phi001:7.632	Non istas habuit pugnae Pharsalia partes,
urn:cts:latinLit:phi0917.phi001:7.633	Quas aliae clades: illic per fata virorum,
urn:cts:latinLit:phi0917.phi001:7.634	Per populos hic Roma perit: quae militia illic,
urn:cts:latinLit:phi0917.phi001:7.635	Mors hic gentis erat: sanguis ibi fluxit Achaeus,
urn:cts:latinLit:phi0917.phi001:7.636	Ponticus, Assyrius: cunctos haerere cruores
urn:cts:latinLit:phi0917.phi001:7.637	Romanus campisque vetat consistere torrens.
urn:cts:latinLit:phi0917.phi001:7.638	Maius ab hac acie, quam quod sua saecula ferrent,
urn:cts:latinLit:phi0917.phi001:7.639	Vulnus habent populi: plus est quam vita salusque,
urn:cts:latinLit:phi0917.phi001:7.640	Quod perit: in totum mundi prosternimur aevum:
urn:cts:latinLit:phi0917.phi001:7.641	Vincitur his gladiis omnis, quae serviet, aetas.
urn:cts:latinLit:phi0917.phi001:7.642	Proxima quid suboles, aut quid meruere nepotes
urn:cts:latinLit:phi0917.phi001:7.643	In regnum nasci? Pavidi num gessimus arma?
urn:cts:latinLit:phi0917.phi001:7.644	Teximus aut iugulos?  Alieni poena timoris
urn:cts:latinLit:phi0917.phi001:7.645	In nostra cervice sedet. Post proelia natis
urn:cts:latinLit:phi0917.phi001:7.646	Si dominum, Fortuna, dabas, et bella dedisses.
urn:cts:latinLit:phi0917.phi001:7.647	Iam Magnus transisse deos Romanaque fata
urn:cts:latinLit:phi0917.phi001:7.648	Senserat infelix; tota vix clade coactus
urn:cts:latinLit:phi0917.phi001:7.649	Fortunam damnare suam. Stetit aggere campi
urn:cts:latinLit:phi0917.phi001:7.650	Eminus, unde omnes sparsas per Thessala rura
urn:cts:latinLit:phi0917.phi001:7.651	Adspiceret clades, quae bello obstante latebant.
urn:cts:latinLit:phi0917.phi001:7.652	Tot telis sua fata peti, tot corpora fusa,
urn:cts:latinLit:phi0917.phi001:7.653	Ac se tam multo pereuntem sanguine vidit.
urn:cts:latinLit:phi0917.phi001:7.654	Nec, sicut mos est miseris, trahere omnia secum
urn:cts:latinLit:phi0917.phi001:7.655	Mersa iuvat, gentesque suae miscere ruinae:
urn:cts:latinLit:phi0917.phi001:7.656	Ut Latiae post se vivat pars maxima turbae,
urn:cts:latinLit:phi0917.phi001:7.657	Sustinuit dignos etiam nunc credere votis
urn:cts:latinLit:phi0917.phi001:7.658	Coelicolas, volvitque sui solatia casus:
urn:cts:latinLit:phi0917.phi001:7.659	Parcite; ait, superi, cunctas prosternere gentes:
urn:cts:latinLit:phi0917.phi001:7.660	Stante potest mundo, Romaque superstite, Magnus
urn:cts:latinLit:phi0917.phi001:7.661	Esse miser. Si plura iuvant mea vulnera, coniux
urn:cts:latinLit:phi0917.phi001:7.662	Est mihi, sunt nati; dedimus tot pignora fatis.
urn:cts:latinLit:phi0917.phi001:7.663	Civiline parum est bello si meque  meosque
urn:cts:latinLit:phi0917.phi001:7.664	Obruis? exiguae clades sumus, orbe remoto?
urn:cts:latinLit:phi0917.phi001:7.665	Omnia quid laceras, quid perdere cuncta laboras?
urn:cts:latinLit:phi0917.phi001:7.666	Iam nihil est, Fortuna, meum. Sic fatur: et arma
urn:cts:latinLit:phi0917.phi001:7.667	Signaque et adflictas omni iam parte catervas
urn:cts:latinLit:phi0917.phi001:7.668	Circuit, et revocat matura in fata ruentes,
urn:cts:latinLit:phi0917.phi001:7.669	Seque negat tanti. Nec deerat robur in enses
urn:cts:latinLit:phi0917.phi001:7.670	Ire duci, iuguloque pati vel pectore letum:
urn:cts:latinLit:phi0917.phi001:7.671	Sed timuit, strato miles ne corpore Magni
urn:cts:latinLit:phi0917.phi001:7.672	Non fugeret, supraque ducem procumberet orbis:
urn:cts:latinLit:phi0917.phi001:7.673	Caesaris aut oculis voluit subducere mortem.
urn:cts:latinLit:phi0917.phi001:7.674	Nequidquam. Infelix, socero spectare volenti
urn:cts:latinLit:phi0917.phi001:7.675	Praestandum est ubicumque capit.   Sed tu quoque, coniux
urn:cts:latinLit:phi0917.phi001:7.676	Caussa fugae, vultusque tui: fatisque probatum est
urn:cts:latinLit:phi0917.phi001:7.677	Te praesente mori. Tunc Magnum concitus aufert
urn:cts:latinLit:phi0917.phi001:7.678	A bello sonipes, non tergo tela paventem,
urn:cts:latinLit:phi0917.phi001:7.679	Ingentesque animos extrema in fata ferentem.
urn:cts:latinLit:phi0917.phi001:7.680	Non gemitus, non fletus erat, salvaque verendus
urn:cts:latinLit:phi0917.phi001:7.681	Maiestate dolor, qualem te, Magne, decebat
urn:cts:latinLit:phi0917.phi001:7.682	Romanis praestare malis. Non impare vultu
urn:cts:latinLit:phi0917.phi001:7.683	Adspicis Emathiam:  nec te videre superbum
urn:cts:latinLit:phi0917.phi001:7.684	Prospera bellorum, nec fractum adversa videbunt:
urn:cts:latinLit:phi0917.phi001:7.685	Quamque fuit laeto per tres infida triumphos,
urn:cts:latinLit:phi0917.phi001:7.686	Tam misero Fortuna minor. Iam pondere fati
urn:cts:latinLit:phi0917.phi001:7.687	Deposito securus abis: nunc tempora laeta
urn:cts:latinLit:phi0917.phi001:7.688	Respexisse vacat: spes numquam implenda recessit:
urn:cts:latinLit:phi0917.phi001:7.689	Quid fueris, nunc scire licet. Fuge proelia dire,
urn:cts:latinLit:phi0917.phi001:7.690	Ac testare deos, nullum, qui perstet in armis,
urn:cts:latinLit:phi0917.phi001:7.691	Iam tibi, Magne, mori: ceu flebilis Africa damni,
urn:cts:latinLit:phi0917.phi001:7.692	Et ceu Munda nocens, Pharioque a gurgite cladess,
urn:cts:latinLit:phi0917.phi001:7.693	Sic et Thessalicae post te pars maxima pugnae.
urn:cts:latinLit:phi0917.phi001:7.694	Non iam Pompeii nomen populare per orbem,
urn:cts:latinLit:phi0917.phi001:7.695	Nec studium belli: sed par, quod semper habemus,
urn:cts:latinLit:phi0917.phi001:7.696	Libertas et Caesar erunt: teque inde fugato
urn:cts:latinLit:phi0917.phi001:7.697	Ostendit moriens, sibi se pugnasse, senatus.
urn:cts:latinLit:phi0917.phi001:7.698	Nonne iuvat pulsum bellis cessisse, nec istud
urn:cts:latinLit:phi0917.phi001:7.699	Prospectasse nefas, spumantes caede catervas?
urn:cts:latinLit:phi0917.phi001:7.700	Respice turbatos incursu sanguinis amnes,
urn:cts:latinLit:phi0917.phi001:7.701	Et soceri miserere tui. Quo pectore Romam
urn:cts:latinLit:phi0917.phi001:7.702	Intrabit factus campis felicior istis?
urn:cts:latinLit:phi0917.phi001:7.703	Quidquid in ignotis solus regionibus exsul,
urn:cts:latinLit:phi0917.phi001:7.704	Quidquid sub Phario positus patiere tyranno;
urn:cts:latinLit:phi0917.phi001:7.705	Crede deis, longo fatorum crede favori,
urn:cts:latinLit:phi0917.phi001:7.706	Vincere peius erat. Prohibe lamenta sonare,
urn:cts:latinLit:phi0917.phi001:7.707	Flere veta populos: lacrimas luctusque remitte.
urn:cts:latinLit:phi0917.phi001:7.708	Tam mala Pompeii, quam prospera, mundus adoret.
urn:cts:latinLit:phi0917.phi001:7.709	Adspice securus vultu non supplice reges:
urn:cts:latinLit:phi0917.phi001:7.710	Adspice possessas urbes, donataque regna,
urn:cts:latinLit:phi0917.phi001:7.711	Aegyptum Libyamque: et terras elige morti.
urn:cts:latinLit:phi0917.phi001:7.712	Vidit prima tuae testis Larissa ruinae
urn:cts:latinLit:phi0917.phi001:7.713	Nobile, nec victum fatis caput. Omnibus illa
urn:cts:latinLit:phi0917.phi001:7.714	Civibus effudit totas per moenia vires:
urn:cts:latinLit:phi0917.phi001:7.715	Obvia, ceu laeto, praemittunt munera flentes:
urn:cts:latinLit:phi0917.phi001:7.716	Pandunt templa, domos: socios se cladibus optant.
urn:cts:latinLit:phi0917.phi001:7.717	Scilicet immenso superest ex nomine multum:
urn:cts:latinLit:phi0917.phi001:7.718	Teque minor solo, cunctas impellere gentes
urn:cts:latinLit:phi0917.phi001:7.719	Rursus in arma potes, rursusque in fata redire.
urn:cts:latinLit:phi0917.phi001:7.720	Sed, quid opus victo populis aut urbibus? inquit:
urn:cts:latinLit:phi0917.phi001:7.721	Victori praestate fidem. Tu, Caesar, in alto
urn:cts:latinLit:phi0917.phi001:7.722	Caedis adhuc cumulo patriae per viscera vadis:
urn:cts:latinLit:phi0917.phi001:7.723	At tibi iam populos donat gener. Avehit inde
urn:cts:latinLit:phi0917.phi001:7.724	Pompeium sonipes: gemitus lacrimaeque sequuntur;
urn:cts:latinLit:phi0917.phi001:7.725	Plurimaque in saevos populi convicia divos.
urn:cts:latinLit:phi0917.phi001:7.726	Nunc tibi vera fides quaesiti, Magne, favoris
urn:cts:latinLit:phi0917.phi001:7.727	Contigit, ac fructus. Felix se nescit amari.
urn:cts:latinLit:phi0917.phi001:7.728	Caesar ut Hesperio vidit satis arva natare
urn:cts:latinLit:phi0917.phi001:7.729	Sanguine, parcendum ferro manibusque suorum
urn:cts:latinLit:phi0917.phi001:7.730	Iam ratus, ut viles animas perituraque frustra
urn:cts:latinLit:phi0917.phi001:7.731	Agmina permisit vitae. Sed castra fugatos
urn:cts:latinLit:phi0917.phi001:7.732	Ne revocent, pellatque quies nocturna pavorem,
urn:cts:latinLit:phi0917.phi001:7.733	Protinus hostili statuit succedere vallo,
urn:cts:latinLit:phi0917.phi001:7.734	Dum Fortuna calet, dum conficit omnia terror,
urn:cts:latinLit:phi0917.phi001:7.735	Non veritus, grave ne fessis ac Marte subactis
urn:cts:latinLit:phi0917.phi001:7.736	Hoc foret imperium. Non magno hortamine miles
urn:cts:latinLit:phi0917.phi001:7.737	In praedam ducendus erat: Victoria nobis
urn:cts:latinLit:phi0917.phi001:7.738	Plena, viri, dixit: superest pro sanguine merces,
urn:cts:latinLit:phi0917.phi001:7.739	Quam monstrare meum est: neque enim     donare vocabo,
urn:cts:latinLit:phi0917.phi001:7.740	Quod sibi quisque dabit.  Cunctis en plena metallis
urn:cts:latinLit:phi0917.phi001:7.741	Castra patent: raptum Hesperiis e gentibus aurum
urn:cts:latinLit:phi0917.phi001:7.742	Hic iacet, Eoasque premunt tentoria gazas.
urn:cts:latinLit:phi0917.phi001:7.743	Tot regum fortuna simul Magnique coacta
urn:cts:latinLit:phi0917.phi001:7.744	Exspectat dominos: propera praecedere, miles,
urn:cts:latinLit:phi0917.phi001:7.745	Quos sequeris: quascumque tuas Pharsalia fecit,
urn:cts:latinLit:phi0917.phi001:7.746	A victis rapiantur opes. Nec plura locutus,
urn:cts:latinLit:phi0917.phi001:7.747	Impulit amentes aurique cupidine caecos,
urn:cts:latinLit:phi0917.phi001:7.748	Ire super gladios supraque cadavera patrum,
urn:cts:latinLit:phi0917.phi001:7.749	Et caesos calcare duces. Quae fossa, quis agger
urn:cts:latinLit:phi0917.phi001:7.750	Sustineat pretium belli scelerumque petentes!
urn:cts:latinLit:phi0917.phi001:7.751	Scire volant, quanta fuerint mercede nocentes.
urn:cts:latinLit:phi0917.phi001:7.752	Invenere quidem spoliato plurima mundo
urn:cts:latinLit:phi0917.phi001:7.753	Bellorum in sumtus congestae pondera massae:
urn:cts:latinLit:phi0917.phi001:7.754	Sed non implevit cupientes omnia mentes.
urn:cts:latinLit:phi0917.phi001:7.755	Quidquid fodit Iber, quidquid Tagus extulit auri,
urn:cts:latinLit:phi0917.phi001:7.756	Quod legit dives summis Arimaspus arenis
urn:cts:latinLit:phi0917.phi001:7.757	Ut rapiant, parvo scelus hoc venisse putabunt.
urn:cts:latinLit:phi0917.phi001:7.758	Cum sibi Tarpeias victor desponderit arces,
urn:cts:latinLit:phi0917.phi001:7.759	Cum spe Romanae promiserit omnia praedae:
urn:cts:latinLit:phi0917.phi001:7.760	Decipitur, quod castra rapit. Capit impia plebes
urn:cts:latinLit:phi0917.phi001:7.761	Cespite patricio somnos: vacuumque cubile
urn:cts:latinLit:phi0917.phi001:7.762	Regibus infandus miles premit: inque parentum,
urn:cts:latinLit:phi0917.phi001:7.763	Inque toris fratrum posuerunt membra nocentes:
urn:cts:latinLit:phi0917.phi001:7.764	Quos agitat vesana quies, somnique furentes:
urn:cts:latinLit:phi0917.phi001:7.765	Thessalicam miseri versant in pectore pugnam.
urn:cts:latinLit:phi0917.phi001:7.766	Invigilat cunctis saevum scelus, armaque tota
urn:cts:latinLit:phi0917.phi001:7.767	Mente agitant, caputoque manus absente moventur,
urn:cts:latinLit:phi0917.phi001:7.768	Ingemuisse putes campos, terramque nocentem
urn:cts:latinLit:phi0917.phi001:7.769	Inspirasse animas, iniectumque aera totum
urn:cts:latinLit:phi0917.phi001:7.770	Manibus, et superam Stygia formidine noctem.
urn:cts:latinLit:phi0917.phi001:7.771	Exigit a miseris tristes victoria poenas,
urn:cts:latinLit:phi0917.phi001:7.772	Sibilaque et flammas infert sopor: umbra peremti
urn:cts:latinLit:phi0917.phi001:7.773	Civis adest: sua quemque premit terroris imago.
urn:cts:latinLit:phi0917.phi001:7.774	Ille senum vultus, iuvenum videt ille figuras:
urn:cts:latinLit:phi0917.phi001:7.775	Hunc agitant totis fraterna cadavera somnis:
urn:cts:latinLit:phi0917.phi001:7.776	Pectore in hoc pater est: omnes in Caesare manes.
urn:cts:latinLit:phi0917.phi001:7.777	Haud alios, nondum Scythica purgatus in ara,
urn:cts:latinLit:phi0917.phi001:7.778	Eumenidum vidit vultus Pelopeius Orestes:
urn:cts:latinLit:phi0917.phi001:7.779	Nec magis adtonitos animi sensere tumultus,
urn:cts:latinLit:phi0917.phi001:7.780	Cum fureret, Pentheus, aut cum desisset, Agave.
urn:cts:latinLit:phi0917.phi001:7.781	Hunc omnes gladii, quos aut Pharsalia vidit,
urn:cts:latinLit:phi0917.phi001:7.782	Aut ultrix visura dies, stringente senatu,
urn:cts:latinLit:phi0917.phi001:7.783	Illa nocte premunt: hunc infera monstra flagellant.
urn:cts:latinLit:phi0917.phi001:7.784	Heu quantum poenae misero mens conscia donat,
urn:cts:latinLit:phi0917.phi001:7.785	Quod Styga, quod manes, ingestaque Tartara somnis
urn:cts:latinLit:phi0917.phi001:7.786	Pompeio vivente videt! Tamen omnia passo
urn:cts:latinLit:phi0917.phi001:7.787	Postquam clara dies Pharsalica damna retexit,
urn:cts:latinLit:phi0917.phi001:7.788	Nulla loci facies revocat feralibus arvis
urn:cts:latinLit:phi0917.phi001:7.789	Haerentes oculos. Cernit propulsa cruore
urn:cts:latinLit:phi0917.phi001:7.790	Flumina, et excelsos cumulis aequantia colles
urn:cts:latinLit:phi0917.phi001:7.791	Corpora, depressos in tabem spectat acervos,
urn:cts:latinLit:phi0917.phi001:7.792	Et Magni numerat populos: epulisque paratur
urn:cts:latinLit:phi0917.phi001:7.793	Ille locus, vultus ex quo faciesque iacentum
urn:cts:latinLit:phi0917.phi001:7.794	Agnoscat. Iuvat Emathiam non cernere terram,
urn:cts:latinLit:phi0917.phi001:7.795	Et lustrare oculis campos sub clade latentes:
urn:cts:latinLit:phi0917.phi001:7.796	Fortunam superosque suos in sanguine cernit.
urn:cts:latinLit:phi0917.phi001:7.797	Ac ne laeta furens scelerum spectacula perdat,
urn:cts:latinLit:phi0917.phi001:7.798	Invidet igne rogi miseris, coeloque nocenti
urn:cts:latinLit:phi0917.phi001:7.799	Ingerit Emathiam. Non illum Poenus humator
urn:cts:latinLit:phi0917.phi001:7.800	Consulis, et Libyca succensae lampade Cannae
urn:cts:latinLit:phi0917.phi001:7.801	Compellunt, hominum ritus ut servet in hostes:
urn:cts:latinLit:phi0917.phi001:7.802	Sed meminit, nondum satiata caedibus ira,
urn:cts:latinLit:phi0917.phi001:7.803	Cives esse suos. Petimus non singula busta,
urn:cts:latinLit:phi0917.phi001:7.804	Discretosque rogos: unum da gentibus ignem:
urn:cts:latinLit:phi0917.phi001:7.805	Non interpositis urantur corpora flammis.
urn:cts:latinLit:phi0917.phi001:7.806	Aut, generi si poena iuvat, nemus exstrue Pindi:
urn:cts:latinLit:phi0917.phi001:7.807	Erige congestas Oetaeo robore silvas,
urn:cts:latinLit:phi0917.phi001:7.808	Thessalicam videat Pompeius ab aequore flammam.
urn:cts:latinLit:phi0917.phi001:7.809	Nil agis hac ira: tabesne cadavera solvat,
urn:cts:latinLit:phi0917.phi001:7.810	An rogus, haud refert: placido natura receptat
urn:cts:latinLit:phi0917.phi001:7.811	Cuncta sinu, finemque sui sibi corpora debent.
urn:cts:latinLit:phi0917.phi001:7.812	Hos, Caesar, populos si nunc non usserit ignis,
urn:cts:latinLit:phi0917.phi001:7.813	Uret cum terris, uret cum gurgite ponti.
urn:cts:latinLit:phi0917.phi001:7.814	Communis mundo superest rogus, ossibus astra
urn:cts:latinLit:phi0917.phi001:7.815	Mixturus. Quocumque tuam Fortuna vocabit,
urn:cts:latinLit:phi0917.phi001:7.816	Hae quoque eunt animae. Non altius ibis in auras,
urn:cts:latinLit:phi0917.phi001:7.817	Non meliore loco Stygia sub nocte iacebis.
urn:cts:latinLit:phi0917.phi001:7.818	Libera Fortunae mors est: capit omnia tellus
urn:cts:latinLit:phi0917.phi001:7.819	Quae genuit: coelo tegitur, qui non habet urnam.
urn:cts:latinLit:phi0917.phi001:7.820	Tu, cui dant poenas inhumato funere gentes,
urn:cts:latinLit:phi0917.phi001:7.821	Quid fugis hanc cladem? quid olentes deseris agros?
urn:cts:latinLit:phi0917.phi001:7.822	Has trahe, Caesar, aquas: hoc, si potes, utere coelo.
urn:cts:latinLit:phi0917.phi001:7.823	Sed tibi tabentes populi Pharsalica rura
urn:cts:latinLit:phi0917.phi001:7.824	Eripiunt, camposque tenent victore fugato.
urn:cts:latinLit:phi0917.phi001:7.825	Non solum Haemonii, funesta ad pabula belli
urn:cts:latinLit:phi0917.phi001:7.826	Bistonii venere lupi, tabemque cruentae
urn:cts:latinLit:phi0917.phi001:7.827	Caedis odorati Pholoen liquere leones.
urn:cts:latinLit:phi0917.phi001:7.828	Tunc ursi latebras, obscoeni tecta domosque
urn:cts:latinLit:phi0917.phi001:7.829	Deseruere canes, et quidquid nare sagaci
urn:cts:latinLit:phi0917.phi001:7.830	Aera non sanum motumque cadavere sensit.
urn:cts:latinLit:phi0917.phi001:7.831	Iamque diu volucres civilia castra secutae
urn:cts:latinLit:phi0917.phi001:7.832	Conveniunt. Vos, quae Nilo mutare soletis
urn:cts:latinLit:phi0917.phi001:7.833	Threicias hiemes, ad mollem serius austrum
urn:cts:latinLit:phi0917.phi001:7.834	Istis, aves. Numquam tanto se vulture coelum
urn:cts:latinLit:phi0917.phi001:7.835	Induit, aut plures presserunt aera pennae.
urn:cts:latinLit:phi0917.phi001:7.836	Omne nemus misit volucres, omnisque cruenta
urn:cts:latinLit:phi0917.phi001:7.837	Alite sanguineis stillavit roribus arbor.
urn:cts:latinLit:phi0917.phi001:7.838	Saepe super vultus victoris et impia signa
urn:cts:latinLit:phi0917.phi001:7.839	Aut cruor aut alto defluxit ab aethere tabes,
urn:cts:latinLit:phi0917.phi001:7.840	Membraque deiecit iam lassis unguibus ales.
urn:cts:latinLit:phi0917.phi001:7.841	Sic quoque non omnis populus pervenit ad ossa,
urn:cts:latinLit:phi0917.phi001:7.842	Inque feras discerptus abit: non intima curant
urn:cts:latinLit:phi0917.phi001:7.843	Viscera, nec totas avidae sorbere medullas:
urn:cts:latinLit:phi0917.phi001:7.844	Degustant artus. Latiae pars maxima turbae
urn:cts:latinLit:phi0917.phi001:7.845	Fastidita iacet; quam sol nimbique diesque
urn:cts:latinLit:phi0917.phi001:7.846	Longior Emathiis resolutam miscuit arvis.
urn:cts:latinLit:phi0917.phi001:7.847	Thessalia, infelix, quo tanto crimine, tellus,
urn:cts:latinLit:phi0917.phi001:7.848	Laesisti superos, ut te tot mortibus unam,
urn:cts:latinLit:phi0917.phi001:7.849	Tot scelerum fatis premerent?  Quod sufficit aevum,
urn:cts:latinLit:phi0917.phi001:7.850	Immemor ut donet belli tibi damna vetustas?
urn:cts:latinLit:phi0917.phi001:7.851	Quae seges infecta surget non decolor herba?
urn:cts:latinLit:phi0917.phi001:7.852	Quo non Romanos violabis vomere manes?
urn:cts:latinLit:phi0917.phi001:7.853	Ante novae venient acies, scelerique secundo
urn:cts:latinLit:phi0917.phi001:7.854	Praestabis nondum siccos hoc sanguine campos.
urn:cts:latinLit:phi0917.phi001:7.865	Omnia maiorum vertamus busta licebit,
urn:cts:latinLit:phi0917.phi001:7.866	Et stantes tumulos, et qui radice vetusta
urn:cts:latinLit:phi0917.phi001:7.867	Effudere suas, victis compagibus, urnas:
urn:cts:latinLit:phi0917.phi001:7.868	Plus cinerum Haemoniae sulcis telluris aratur,
urn:cts:latinLit:phi0917.phi001:7.869	Pluraque ruricolis feriuntur dentibus ossa.
urn:cts:latinLit:phi0917.phi001:7.860	Nullus ab Emathio religasset litore funem
urn:cts:latinLit:phi0917.phi001:7.861	Navita, nec terram quisquam movisset arator,
urn:cts:latinLit:phi0917.phi001:7.862	Romani bustum populi: fugerentque coloni
urn:cts:latinLit:phi0917.phi001:7.863	Umbrarum campos: gregibus dumeta carerent:
urn:cts:latinLit:phi0917.phi001:7.864	Nullusque auderet pecori permittere pastor
urn:cts:latinLit:phi0917.phi001:7.865	Vellere surgentem de nostris ossibus herbam;
urn:cts:latinLit:phi0917.phi001:7.866	Ac, velut impatiens hominum vel solis iniqui
urn:cts:latinLit:phi0917.phi001:7.867	Limite vel glacie, nuda atque ignota iaceres,
urn:cts:latinLit:phi0917.phi001:7.868	Si non prima nefas belli, sed sola, tulisses.
urn:cts:latinLit:phi0917.phi001:7.869	O superi, liceat terras odisse nocentes.
urn:cts:latinLit:phi0917.phi001:7.870	Quid totum premitis, quid totum solvitis orbem?
urn:cts:latinLit:phi0917.phi001:7.871	Hesperiae clades, et flebilis unda Pachyni,
urn:cts:latinLit:phi0917.phi001:7.872	Et Mutina, et Leucas puros fecere Philippos.
urn:cts:latinLit:phi0917.phi001:8.1	Iam super Herculeas fauces nemorosaque Tempe,
urn:cts:latinLit:phi0917.phi001:8.2	Haemoniae deserta petens dispendia silvae,
urn:cts:latinLit:phi0917.phi001:8.3	Cornipedem exhaustum cursu stimulisque negantem
urn:cts:latinLit:phi0917.phi001:8.4	Magnus agens, incerta fugae vestigia turbat,
urn:cts:latinLit:phi0917.phi001:8.5	Implicitasque errore vias.  Pavet ille fragorem
urn:cts:latinLit:phi0917.phi001:8.6	Motorum ventis nemorum; comitumque suorum,
urn:cts:latinLit:phi0917.phi001:8.7	Qui post terga ferit, trepidum laterique timentem
urn:cts:latinLit:phi0917.phi001:8.8	Exanimat. Quamvis summo de culmine lapsus,
urn:cts:latinLit:phi0917.phi001:8.9	Nondum vile sui pretium scit sanguinis esse,
urn:cts:latinLit:phi0917.phi001:8.10	Seque memor fati tantae mercedis habere
urn:cts:latinLit:phi0917.phi001:8.11	Credit adhuc iugulum, quantum pro Caesaris ipse
urn:cts:latinLit:phi0917.phi001:8.12	Avulsa cervice daret. Deserta sequentem
urn:cts:latinLit:phi0917.phi001:8.13	Non patitur tutis fatum celare latebris
urn:cts:latinLit:phi0917.phi001:8.14	Clara viri facies. Multi, Pharsalica castra
urn:cts:latinLit:phi0917.phi001:8.15	Cum peterent, nondum fama prodente ruinas,
urn:cts:latinLit:phi0917.phi001:8.16	Occursu stupuere ducis, vertigine rerum
urn:cts:latinLit:phi0917.phi001:8.17	Adtoniti: cladisque suae vix ipse fidelis
urn:cts:latinLit:phi0917.phi001:8.18	Auctor erat. Gravis est Magno, quicumque malorum
urn:cts:latinLit:phi0917.phi001:8.19	Testis adest. Cunctis ignotus gentibus esse
urn:cts:latinLit:phi0917.phi001:8.20	Mallet, et obscuro tutus transire per orbem
urn:cts:latinLit:phi0917.phi001:8.21	Nomine; sed longi poenas Fortuna favoris
urn:cts:latinLit:phi0917.phi001:8.22	Exigit a misero, quae tanto pondere famae
urn:cts:latinLit:phi0917.phi001:8.23	Res premit adversas, fatisque prioribus urget.
urn:cts:latinLit:phi0917.phi001:8.24	Nunc festinatos nimium sibi sentit honores,
urn:cts:latinLit:phi0917.phi001:8.25	Actaque lauriferae damnat Sullana iuventae.
urn:cts:latinLit:phi0917.phi001:8.26	Nunc et Corycias classes, et Pontica signa
urn:cts:latinLit:phi0917.phi001:8.27	Deiectum meminisse piget. Sic longius aevum
urn:cts:latinLit:phi0917.phi001:8.28	Destruit ingentes animos, et vita superstes
urn:cts:latinLit:phi0917.phi001:8.29	Imperio. Nisi summa dies cum fine bonorum
urn:cts:latinLit:phi0917.phi001:8.30	Adfuit, et celeri praevertit tristia leto,
urn:cts:latinLit:phi0917.phi001:8.31	Dedecori est fortuna prior. Quisquamne secundis
urn:cts:latinLit:phi0917.phi001:8.32	Tradere se fatis audet, nisi morte parata?
urn:cts:latinLit:phi0917.phi001:8.33	Litora contigerat, per quae Peneius amnis
urn:cts:latinLit:phi0917.phi001:8.34	Emathia iam clade rubens exibat in aequor.
urn:cts:latinLit:phi0917.phi001:8.35	Inde ratis trepidum, ventis et fluctibus impar,
urn:cts:latinLit:phi0917.phi001:8.36	Flumineis vix tuta vadis, evexit in altum.
urn:cts:latinLit:phi0917.phi001:8.37	Cuius adhuc remis quatitur Corcyra sinusque
urn:cts:latinLit:phi0917.phi001:8.38	Leucadii, Cilicum dominus terraeque Liburnae,
urn:cts:latinLit:phi0917.phi001:8.39	Exiguam vector pavidus correpsit in alnum.
urn:cts:latinLit:phi0917.phi001:8.40	Conscia curarum, secreta in litora Lesbi
urn:cts:latinLit:phi0917.phi001:8.41	Flectere vela iubes, qua tunc tellure latebas,
urn:cts:latinLit:phi0917.phi001:8.42	Moestior, in mediis quam si, Cornelia, campis
urn:cts:latinLit:phi0917.phi001:8.43	Emathiae stares. Tristes praesagia curas
urn:cts:latinLit:phi0917.phi001:8.44	Exagitant: trepida quatitur formidine somnus:
urn:cts:latinLit:phi0917.phi001:8.45	Thessaliam nox omnis habet: tenebrisque remotis
urn:cts:latinLit:phi0917.phi001:8.46	Rupis in abruptae scopulos extremaque curris
urn:cts:latinLit:phi0917.phi001:8.47	Litora, prospiciens fluctus: nutantia longe
urn:cts:latinLit:phi0917.phi001:8.48	Semper prima vides venientis vela carinae,
urn:cts:latinLit:phi0917.phi001:8.49	Quaerere nec quidquam  de fato coniugis audes.
urn:cts:latinLit:phi0917.phi001:8.50	En ratis, ad vestros quae tendit carbasa portus,
urn:cts:latinLit:phi0917.phi001:8.51	Quid ferat ignoras: et nunc tibi summa pavoris,
urn:cts:latinLit:phi0917.phi001:8.52	Nuntius armorum tristis, rumorque sinister.
urn:cts:latinLit:phi0917.phi001:8.53	Victus adest coniux. Quid perdis tempora luctus?
urn:cts:latinLit:phi0917.phi001:8.54	Cum possis iam flere, times. Tunc puppe propinqua
urn:cts:latinLit:phi0917.phi001:8.55	Prosiluit, crimenque deum crudele notavit,
urn:cts:latinLit:phi0917.phi001:8.56	Deformem pallore ducem, vultusque prementem
urn:cts:latinLit:phi0917.phi001:8.57	Canitie, atque atro squalentes pulvere vestes.
urn:cts:latinLit:phi0917.phi001:8.58	Obvia nox miserae coelum lucemque tenebris
urn:cts:latinLit:phi0917.phi001:8.59	Abstulit, atque animam clausit dolor: omnia nervis
urn:cts:latinLit:phi0917.phi001:8.60	Membra relicta labant: riguerunt corda, diuque
urn:cts:latinLit:phi0917.phi001:8.61	Spe mortis decepta iacet. Iam fune ligato
urn:cts:latinLit:phi0917.phi001:8.62	Litoribus, lustrat vacuas Pompeius arenas.
urn:cts:latinLit:phi0917.phi001:8.63	Quem postquam propius famulae videre fideles,
urn:cts:latinLit:phi0917.phi001:8.64	Non ultra gemitus tacitos incessere fata
urn:cts:latinLit:phi0917.phi001:8.65	Permisere sibi, frustraque adtollere terra
urn:cts:latinLit:phi0917.phi001:8.66	Semianimem conantur heram: quam pectore Magnus
urn:cts:latinLit:phi0917.phi001:8.67	Ambit, et adstrictos refovet complexibus artus.
urn:cts:latinLit:phi0917.phi001:8.68	Coeperat in summum revocato sanguine corpus
urn:cts:latinLit:phi0917.phi001:8.69	Pompeii sentire manus, moestamque mariti
urn:cts:latinLit:phi0917.phi001:8.70	Posse pati faciem: prohibet succumbere fatis
urn:cts:latinLit:phi0917.phi001:8.71	Magnus, et immodicos castigat voce dolores:
urn:cts:latinLit:phi0917.phi001:8.72	Nobile cur robur Fortunae vulnere primo,
urn:cts:latinLit:phi0917.phi001:8.73	Femina, tantorum titulis insignis avorum,
urn:cts:latinLit:phi0917.phi001:8.74	Frangis?  Habes aditum mansurae in saecula famae.
urn:cts:latinLit:phi0917.phi001:8.75	Laudis in hoc sexu, non legum iura, nec arma,
urn:cts:latinLit:phi0917.phi001:8.76	Unica materia est coniux miser.  Erige mentem,
urn:cts:latinLit:phi0917.phi001:8.77	Et tua cum fatis pietas decertet, et ipsum,
urn:cts:latinLit:phi0917.phi001:8.78	Quod sum vicus, ama. Nunc sum tibi gloria maior,
urn:cts:latinLit:phi0917.phi001:8.79	A me quod fasces, et quod pia turba senatus,
urn:cts:latinLit:phi0917.phi001:8.80	Tantaque discessit regum manus. Incipe Magnum
urn:cts:latinLit:phi0917.phi001:8.81	Sola sequi. Deformis, adhuc vivente marito,
urn:cts:latinLit:phi0917.phi001:8.82	Summus et augeri vetitus dolor. Ultima debet
urn:cts:latinLit:phi0917.phi001:8.83	Esse fides, lugere virum.  Tu nulla tulisti
urn:cts:latinLit:phi0917.phi001:8.84	Bello damna meo. Vivit post proelia Magnus,
urn:cts:latinLit:phi0917.phi001:8.85	Sed Fortuna perit: quod defles, illud amasti
urn:cts:latinLit:phi0917.phi001:8.86	Vocibus his correpta viri, vix aegra levavit
urn:cts:latinLit:phi0917.phi001:8.87	Membra solo, tales gemitu rumpente querelas:
urn:cts:latinLit:phi0917.phi001:8.88	O utinam in thalamos invisi Caesaris issem
urn:cts:latinLit:phi0917.phi001:8.89	Infelix coniux , et nulli laeta marito!
urn:cts:latinLit:phi0917.phi001:8.90	Bis nocui mundo: me pronuba ducit Erinnys
urn:cts:latinLit:phi0917.phi001:8.91	Crassorumque umbrae; devotaque manibus illis
urn:cts:latinLit:phi0917.phi001:8.92	Assyrios in castra tuli civilia casus,
urn:cts:latinLit:phi0917.phi001:8.93	Praecipitesque dedi populos, cunctosque fugavi
urn:cts:latinLit:phi0917.phi001:8.94	A caussa meliore deos.  O maxime coniux,
urn:cts:latinLit:phi0917.phi001:8.95	O thalamis indigne meis, hoc iuris habebat
urn:cts:latinLit:phi0917.phi001:8.96	In tantum Fortuna caput! Cur impia nupsi,
urn:cts:latinLit:phi0917.phi001:8.97	Si miserum factura fui?  Nunc accipe poenas,
urn:cts:latinLit:phi0917.phi001:8.98	Sed quas sponte luam. Quo sit tibi mollius aequor,
urn:cts:latinLit:phi0917.phi001:8.99	Certa fides regum, totusque paratior orbis,
urn:cts:latinLit:phi0917.phi001:8.100	Sparge mari comitem. Mallem felicibus armis
urn:cts:latinLit:phi0917.phi001:8.101	Dependisse caput: nunc clades denique lustra,
urn:cts:latinLit:phi0917.phi001:8.102	Magne, tuas.   Ubicumque iaces, civilibus armis
urn:cts:latinLit:phi0917.phi001:8.103	Nostros ulta toros, ades huc atque exige poenas,
urn:cts:latinLit:phi0917.phi001:8.104	Iulia crudelis, placataque pellice caesa,
urn:cts:latinLit:phi0917.phi001:8.105	Magno parce tuo. Sic fata, iterumque refusa
urn:cts:latinLit:phi0917.phi001:8.106	Coniugis in gremium, cunctorum lumina solvit
urn:cts:latinLit:phi0917.phi001:8.107	In lacrimas. Duri flectuntur pectora Magni,
urn:cts:latinLit:phi0917.phi001:8.108	Siccaque Thessalia confundit lumina Lesbos.
urn:cts:latinLit:phi0917.phi001:8.109	Tunc Mitylenaeum  pleno iam litore vulgus
urn:cts:latinLit:phi0917.phi001:8.110	Adfatur Magnum: Si maxima gloria nobis
urn:cts:latinLit:phi0917.phi001:8.111	Semper erit, tanti pignus servasse mariti,
urn:cts:latinLit:phi0917.phi001:8.112	Tu quoque devotos  sacro tibi foedere muros,
urn:cts:latinLit:phi0917.phi001:8.113	Oramus, sociosque lares dignare vel una
urn:cts:latinLit:phi0917.phi001:8.114	Nocte tua: fac, Magne, locum, quem cuncta revisant
urn:cts:latinLit:phi0917.phi001:8.115	Saecula, quem veniens hospes Romanus adoret.
urn:cts:latinLit:phi0917.phi001:8.116	Nulla tibi subeunda magis  sunt moenia victo.
urn:cts:latinLit:phi0917.phi001:8.117	Omnia victoris possunt sperare favorem:
urn:cts:latinLit:phi0917.phi001:8.118	Haec iam crimen habet. Quid, quod iacet insula ponto,
urn:cts:latinLit:phi0917.phi001:8.119	Caesar eget ratibus?  Procerum pars magna coibit,
urn:cts:latinLit:phi0917.phi001:8.120	Certa loci. Noto reparandum est litore bellum
urn:cts:latinLit:phi0917.phi001:8.121	Accipe templorum cultus, aurumque deorum:
urn:cts:latinLit:phi0917.phi001:8.122	Accipe, si terris, si puppibus ista iuventus
urn:cts:latinLit:phi0917.phi001:8.123	Aptior est: tota, quantum valet, utere Lesbo.
urn:cts:latinLit:phi0917.phi001:8.124	[Accipe: ne Caesar rapiat, tu victus habeto.]
urn:cts:latinLit:phi0917.phi001:8.125	Hoc solum crimen meritae bene detrahe terrae,
urn:cts:latinLit:phi0917.phi001:8.126	Ne nostram videare fidem felixque secutus,
urn:cts:latinLit:phi0917.phi001:8.127	Et damnasse miser.  Tali pietate virorum
urn:cts:latinLit:phi0917.phi001:8.128	Laetus in adversis, et mundi nomine gaudens
urn:cts:latinLit:phi0917.phi001:8.129	Esse fidem, Nullum toto mihi,  dixit, in orbe
urn:cts:latinLit:phi0917.phi001:8.130	Gratius esse solum, non parvo pignore vobis
urn:cts:latinLit:phi0917.phi001:8.131	Ostendi.  Tenuit nostros hac obside Lesbos
urn:cts:latinLit:phi0917.phi001:8.132	Adfectus: hic sacra domus carique penates,
urn:cts:latinLit:phi0917.phi001:8.133	Hic mihi Roma fuit.   Non ulla in litora puppim
urn:cts:latinLit:phi0917.phi001:8.134	Ante dedi fugiens, saevi cum Caesaris iram
urn:cts:latinLit:phi0917.phi001:8.135	Iam scirem meritam, servata coniuge, Lesbon,
urn:cts:latinLit:phi0917.phi001:8.136	Non veritus tantam  veniae committere vobis
urn:cts:latinLit:phi0917.phi001:8.137	Materiem.  Sed iam satis est fecisse nocentes:
urn:cts:latinLit:phi0917.phi001:8.138	Fata mihi totum mea sunt agitanda per orbem.
urn:cts:latinLit:phi0917.phi001:8.139	Heu nimium felix aeterno nomine Lesbos,
urn:cts:latinLit:phi0917.phi001:8.140	Sive doces populos regesque admittere Magnum,
urn:cts:latinLit:phi0917.phi001:8.141	Seu praestas mihi sola fidem.  Nam quaerere certum   est.
urn:cts:latinLit:phi0917.phi001:8.142	Fas quibus in terris, ubi sit scelus. Accipe, numen,
urn:cts:latinLit:phi0917.phi001:8.143	Si quod adhuc mecum es, votorum   extrema meorum:
urn:cts:latinLit:phi0917.phi001:8.144	Da similes Lesbo populos, qui Marte subactum
urn:cts:latinLit:phi0917.phi001:8.145	Non intrare suos, infesto Caesare, portus,
urn:cts:latinLit:phi0917.phi001:8.146	Non exire vetent.  Dixit, moestamque carinae
urn:cts:latinLit:phi0917.phi001:8.147	Imposuit comitem. Cunctos mutare putares
urn:cts:latinLit:phi0917.phi001:8.148	Tellurem patriumque solum: sic litore toto
urn:cts:latinLit:phi0917.phi001:8.149	Plangitur: infestae tenduntur in aethera dextrae:
urn:cts:latinLit:phi0917.phi001:8.150	Pompeiumque minus, cuius Fortuna dolorem
urn:cts:latinLit:phi0917.phi001:8.151	Moverat, ast illam, quam toto tempore belli
urn:cts:latinLit:phi0917.phi001:8.152	Ut civem videre suam, discedere cernens
urn:cts:latinLit:phi0917.phi001:8.153	Ingemuit populus: quam vix, si castra mariti
urn:cts:latinLit:phi0917.phi001:8.154	Victoris peteret, siccis dimittere matres
urn:cts:latinLit:phi0917.phi001:8.155	Iam poterant oculis: tanto devinxit amore
urn:cts:latinLit:phi0917.phi001:8.156	Hos pudor, hos probitas, castique modestia vultus,
urn:cts:latinLit:phi0917.phi001:8.157	Quod, submissa nimis, nulli gravis hospita turbae,
urn:cts:latinLit:phi0917.phi001:8.158	Stantis adhuc fati vixit, quasi coniuge victo.
urn:cts:latinLit:phi0917.phi001:8.159	Iam pelago medios Titan demissus ad ignes,
urn:cts:latinLit:phi0917.phi001:8.160	Nec quibus abscondit, nec si quibus exerit orbem,
urn:cts:latinLit:phi0917.phi001:8.161	Totus erat: vigiles Pompeii in pectore curae
urn:cts:latinLit:phi0917.phi001:8.162	Nunc socias adeunt Romani foederis urbes,
urn:cts:latinLit:phi0917.phi001:8.163	Et varias regum  mentes, nunc invia mundi
urn:cts:latinLit:phi0917.phi001:8.164	Arva super nimios soles Austrumque iacentes.
urn:cts:latinLit:phi0917.phi001:8.165	Saepe labor moestus curarum odiumque futuri
urn:cts:latinLit:phi0917.phi001:8.166	Proiecit fessos incerti pectoris aestus,
urn:cts:latinLit:phi0917.phi001:8.167	Rectoremque ratis de cunctis consulit astris:
urn:cts:latinLit:phi0917.phi001:8.168	Unde notet terras; quae sit mensura secandi
urn:cts:latinLit:phi0917.phi001:8.169	Aequoris in coelo; Syriam quo sidere servet:
urn:cts:latinLit:phi0917.phi001:8.170	Aut quotus in plaustro Libyam bene dirigat ignis.
urn:cts:latinLit:phi0917.phi001:8.171	Doctus ad haec fatur taciti servator Olympi:
urn:cts:latinLit:phi0917.phi001:8.172	Signifero quaecumque fluunt labentia coelo,
urn:cts:latinLit:phi0917.phi001:8.173	Numquam stante polo, miseros fallentia nautas
urn:cts:latinLit:phi0917.phi001:8.174	Sidera non sequimur: sed qui non mergitur undis
urn:cts:latinLit:phi0917.phi001:8.175	Axis inocciduus, gemina clarissimus Arcto,
urn:cts:latinLit:phi0917.phi001:8.176	Ille regit puppes. Hic cum mihi semper in altum
urn:cts:latinLit:phi0917.phi001:8.177	Surget et instabit summis minor Ursa ceruchis;
urn:cts:latinLit:phi0917.phi001:8.178	Bosporon et Scythiae curvantem litora pontum
urn:cts:latinLit:phi0917.phi001:8.179	Spectamus.  Quidquid descendit ab arbore summa
urn:cts:latinLit:phi0917.phi001:8.180	Arctophylax, propiorque mari Cynosura feretur,
urn:cts:latinLit:phi0917.phi001:8.181	In Syriae portus tendit ratis. Inde Canopos
urn:cts:latinLit:phi0917.phi001:8.182	Excipit, Australi coelo contenta vagari
urn:cts:latinLit:phi0917.phi001:8.183	Stella, timens Borean: illa quoque perge sinistra,
urn:cts:latinLit:phi0917.phi001:8.184	Trans Pharon, in medio tanget ratis aequore Syrtes.
urn:cts:latinLit:phi0917.phi001:8.185	Sed quo vela dari, quo nunc pede carbasa tendi
urn:cts:latinLit:phi0917.phi001:8.186	Nostra iubes?  Dubio contra cui pectore Magnus,
urn:cts:latinLit:phi0917.phi001:8.187	Hoc solum toto, respondit, in aequore serva,
urn:cts:latinLit:phi0917.phi001:8.188	Ut sit ab Emathiis semper tua longius oris
urn:cts:latinLit:phi0917.phi001:8.189	Puppis, et Hesperiam pelago coeloque relinquas:
urn:cts:latinLit:phi0917.phi001:8.190	Cetera da ventis. Comitem pignusque recepi
urn:cts:latinLit:phi0917.phi001:8.191	Depositum: tunc certus eram, quae litora vellem;
urn:cts:latinLit:phi0917.phi001:8.192	Nunc portum Fortuna dabit. Sic fatur: at ille
urn:cts:latinLit:phi0917.phi001:8.193	Iusto vela modo pendentia cornibus aequis
urn:cts:latinLit:phi0917.phi001:8.194	Torsit, et in laevum puppim dedit, utque secaret,
urn:cts:latinLit:phi0917.phi001:8.195	Quas Samiae cautes et quas Chios asperat, undas,
urn:cts:latinLit:phi0917.phi001:8.196	Hos dedit in proram, tenet hos in puppe rudentes.
urn:cts:latinLit:phi0917.phi001:8.197	Aequora senserunt motus, aliterque secante
urn:cts:latinLit:phi0917.phi001:8.198	Iam pelagus rostro, nec idem spectante carina,
urn:cts:latinLit:phi0917.phi001:8.199	Mutavere sonum. Non sic moderator equorum,
urn:cts:latinLit:phi0917.phi001:8.200	Dexteriore rota laevum cum circuit axem,
urn:cts:latinLit:phi0917.phi001:8.201	Cogit inoffensae currus accedere metae.
urn:cts:latinLit:phi0917.phi001:8.202	Ostendit terras Titan, et sidera texit.
urn:cts:latinLit:phi0917.phi001:8.203	Sparsus ab Emathia fugit quicumque procella,
urn:cts:latinLit:phi0917.phi001:8.204	Adsequitur Magnum: primusque a litore Lesbi
urn:cts:latinLit:phi0917.phi001:8.205	Occurrit natus, procerum mox turba fidelis.
urn:cts:latinLit:phi0917.phi001:8.206	Nam neque deiecto fatis, acieque fugato
urn:cts:latinLit:phi0917.phi001:8.207	Abstulerat Magno reges Fortuna ministros:
urn:cts:latinLit:phi0917.phi001:8.208	Terrarum dominos et sceptra Eoa tenentes
urn:cts:latinLit:phi0917.phi001:8.209	Exsul habet comites. Iubet ire in devia mundi
urn:cts:latinLit:phi0917.phi001:8.210	Deiotarum, qui sparsa ducis vestigia legit.
urn:cts:latinLit:phi0917.phi001:8.211	Quando, ait, Emathiis amissus cladibus orbis
urn:cts:latinLit:phi0917.phi001:8.212	Qua Romanus erat, superest, fidissime regum,
urn:cts:latinLit:phi0917.phi001:8.213	Eoam tentare fidem, populosque bibentes
urn:cts:latinLit:phi0917.phi001:8.214	Euphraten, et adhuc securum a Caesare Tigrim.
urn:cts:latinLit:phi0917.phi001:8.215	Ne pigeat Magno quaerentem fata remotas
urn:cts:latinLit:phi0917.phi001:8.216	Medorum penetrare domos, Sythicosque recessus,
urn:cts:latinLit:phi0917.phi001:8.217	Et totum mutare diem, vocesque superbo
urn:cts:latinLit:phi0917.phi001:8.218	Arsacidae perferre meas: Si foedera nobis
urn:cts:latinLit:phi0917.phi001:8.219	Prisca manent, mihi per Latium iurata Tonantem,
urn:cts:latinLit:phi0917.phi001:8.220	Per vestros obstricta magos, implete pharetras,
urn:cts:latinLit:phi0917.phi001:8.221	Armeniosque arcus Geticis intendite nervis:
urn:cts:latinLit:phi0917.phi001:8.222	Si vos, o Parthi, peterem cum  Caspia claustra,
urn:cts:latinLit:phi0917.phi001:8.223	Et sequerer duros aeterni Martis Alanos,
urn:cts:latinLit:phi0917.phi001:8.224	Passus Achaemeniis late discurrere campis,
urn:cts:latinLit:phi0917.phi001:8.225	In tutam trepidos numquam  Babylona coegi.
urn:cts:latinLit:phi0917.phi001:8.226	Arva super Cyri, Chaldaeique ultima regni
urn:cts:latinLit:phi0917.phi001:8.227	Qua rapidus Ganges et qua Nysaeus  Hydaspes
urn:cts:latinLit:phi0917.phi001:8.228	Accedunt pelago, Phoebi surgentis ab igne
urn:cts:latinLit:phi0917.phi001:8.229	Iam propior, quam Persis, eram: tamen omnia vincens
urn:cts:latinLit:phi0917.phi001:8.230	Sustinui nostris vos tantum deesse triumphis:
urn:cts:latinLit:phi0917.phi001:8.231	Solus et e numero regum telluris Eoae
urn:cts:latinLit:phi0917.phi001:8.232	Ex aequo me Parthus adit. Nec munere Magni
urn:cts:latinLit:phi0917.phi001:8.233	Stant semel Arsacidae. Quis enim post vulnera cladis
urn:cts:latinLit:phi0917.phi001:8.234	Assyriae iustas Latii compescuit iras?
urn:cts:latinLit:phi0917.phi001:8.235	Tot meritis obstricta meis, nunc Parthia ruptis
urn:cts:latinLit:phi0917.phi001:8.236	Excedat claustris vetitam per saecula ripam,
urn:cts:latinLit:phi0917.phi001:8.237	Zeugmaque Pellaeum. Pompeio vincite, Parthi;
urn:cts:latinLit:phi0917.phi001:8.238	Vinci Roma volet. Regem parere iubenti
urn:cts:latinLit:phi0917.phi001:8.239	Ardua non piguit, positisque insignibus aulae
urn:cts:latinLit:phi0917.phi001:8.240	Egreditur, famuli raptos indutus amictus.
urn:cts:latinLit:phi0917.phi001:8.241	In dubiis tutum est inopem simulare tyranno.
urn:cts:latinLit:phi0917.phi001:8.242	Quanto igitur mundi dominis securius aevum
urn:cts:latinLit:phi0917.phi001:8.243	Verus pauper agit!  Dimisso in litora rege,
urn:cts:latinLit:phi0917.phi001:8.244	Ipse per Icariae scopulos, Ephesumque relinquens,
urn:cts:latinLit:phi0917.phi001:8.245	Et placidi Colophona maris, spumantia parvae
urn:cts:latinLit:phi0917.phi001:8.246	Radit saxa Sami: spirat de litore Coo
urn:cts:latinLit:phi0917.phi001:8.247	Aura fluens: Gnidon inde fugit, claramque relinquit
urn:cts:latinLit:phi0917.phi001:8.248	Sole Rhodon, magnosque sinus Telmessidos undae
urn:cts:latinLit:phi0917.phi001:8.249	Compensat medio pelago. Pamphylia puppi
urn:cts:latinLit:phi0917.phi001:8.250	Occurrit tellus: nec se committere muris
urn:cts:latinLit:phi0917.phi001:8.251	Ausus adhuc ullis, te primum, parva Phaseli,
urn:cts:latinLit:phi0917.phi001:8.252	Magnus adit. Nam te metui vetat incola rarus.
urn:cts:latinLit:phi0917.phi001:8.253	Exhaustaeque domus populis; maiorque carinae,
urn:cts:latinLit:phi0917.phi001:8.254	Quam tua, turba fuit. Tendens hinc carbasa rursus
urn:cts:latinLit:phi0917.phi001:8.255	Iam Taurum, Tauroque videt Dipsunta cadentem.
urn:cts:latinLit:phi0917.phi001:8.256	Crederet hoc Magnus, pacem cum praestitit undis
urn:cts:latinLit:phi0917.phi001:8.257	Et sibi consultum.  Cilicum per litora tutus
urn:cts:latinLit:phi0917.phi001:8.258	Parva puppe fugit: sequitur pars magna senatus
urn:cts:latinLit:phi0917.phi001:8.259	Ad profugum collecta ducem: parvisque Celendris,
urn:cts:latinLit:phi0917.phi001:8.260	Qua portu mittitque rates recipitque Selinus,
urn:cts:latinLit:phi0917.phi001:8.261	In Procerum coetu tandem moesta ora resolvit
urn:cts:latinLit:phi0917.phi001:8.262	Vocibus his Magnus: Comites bellique fugaeque,
urn:cts:latinLit:phi0917.phi001:8.263	Atque instar patriae, quamvis in litore nudo,
urn:cts:latinLit:phi0917.phi001:8.264	In Cilicum terra, nullis circumdatus armis
urn:cts:latinLit:phi0917.phi001:8.265	Consultem, rebusque novis exordia quaeram,
urn:cts:latinLit:phi0917.phi001:8.266	Ingentes praestate animos: non omnis in arvis
urn:cts:latinLit:phi0917.phi001:8.267	Emathiis cecidi, nec sic mea fata premuntur,
urn:cts:latinLit:phi0917.phi001:8.268	Ut nequeam relevare caput, cladesque receptas
urn:cts:latinLit:phi0917.phi001:8.269	Excutere. An Libyae Marium potuere ruinae
urn:cts:latinLit:phi0917.phi001:8.270	Erigere in fasces, plenis et reddere fastis:
urn:cts:latinLit:phi0917.phi001:8.271	Me pressum leviore manu Fortuna tenebit?
urn:cts:latinLit:phi0917.phi001:8.272	Mille meae Graio volvuntur in aequore puppes,
urn:cts:latinLit:phi0917.phi001:8.273	Mille duces: sparsit potius Pharsalia nostras,
urn:cts:latinLit:phi0917.phi001:8.274	Quam subvertit, opes. Sed me vel sola tueri
urn:cts:latinLit:phi0917.phi001:8.275	Fama potest rerum, toto quas gessimus orbe,
urn:cts:latinLit:phi0917.phi001:8.276	Et nomen, quod mundus amat.    Vos pendite regna
urn:cts:latinLit:phi0917.phi001:8.277	Viribus atque fide, Libyen, Parthosque, Pharonque,
urn:cts:latinLit:phi0917.phi001:8.278	Quaenam Romanis deceat succurrere rebus.
urn:cts:latinLit:phi0917.phi001:8.279	Ast ego curarum, proceres, arcana mearum
urn:cts:latinLit:phi0917.phi001:8.280	Expromam, mentisque meae quo pondera vergant.
urn:cts:latinLit:phi0917.phi001:8.281	Aetas Niliaci nobis suspecta tyranni est:
urn:cts:latinLit:phi0917.phi001:8.282	Ardua quippe fides robustos exigit annos.
urn:cts:latinLit:phi0917.phi001:8.283	Hinc anceps dubii terret sollertia Mauri:
urn:cts:latinLit:phi0917.phi001:8.284	Namque memor generis Carthaginis impia proles
urn:cts:latinLit:phi0917.phi001:8.285	Imminet Hesperiae, multusque in pectore vano est
urn:cts:latinLit:phi0917.phi001:8.286	Hannibal; obliquo maculat qui sanguine regnum,
urn:cts:latinLit:phi0917.phi001:8.287	Et Numidas contingit avos, iam supplice Varo
urn:cts:latinLit:phi0917.phi001:8.288	Intumuit, viditque loco Romana secundo.
urn:cts:latinLit:phi0917.phi001:8.289	Quare agite, Eoum, comites, properemus in orbem.
urn:cts:latinLit:phi0917.phi001:8.290	Dividit Euphrates ingentem gurgite mundum,
urn:cts:latinLit:phi0917.phi001:8.291	Caspiaque immensos seducunt claustra recessus,
urn:cts:latinLit:phi0917.phi001:8.292	Et polus Assyrias alter noctesque diesque
urn:cts:latinLit:phi0917.phi001:8.293	Vertit, et abruptum est nostro mare discolor unda,
urn:cts:latinLit:phi0917.phi001:8.294	Oceanusque suus. Regnandi sola voluntas.
urn:cts:latinLit:phi0917.phi001:8.295	Celsior in campis sonipes, et fortior arcus;
urn:cts:latinLit:phi0917.phi001:8.296	Nec puer aut senior letales tendere nervos
urn:cts:latinLit:phi0917.phi001:8.297	Segnis, et a nulla mors est incerta sagitta.
urn:cts:latinLit:phi0917.phi001:8.298	Primi Pellaeas arcu fregere sarissas,
urn:cts:latinLit:phi0917.phi001:8.299	Bactraque Medorum sedem, murisque superbam
urn:cts:latinLit:phi0917.phi001:8.300	Assyrias Babylona domos.  Nec pila timentur
urn:cts:latinLit:phi0917.phi001:8.301	Nostra nimis Parthis, audentque in bella venire,
urn:cts:latinLit:phi0917.phi001:8.302	Experti Scythicas, Crasso pereunte, sagittas.
urn:cts:latinLit:phi0917.phi001:8.303	Spicula nec solo spargunt fidentia ferro;
urn:cts:latinLit:phi0917.phi001:8.304	Stridula sed multo saturantur tela veneno.
urn:cts:latinLit:phi0917.phi001:8.305	Vulnera parva nocent, fatumque in sanguine summo est
urn:cts:latinLit:phi0917.phi001:8.306	O utinam non tanta mihi fiducia saeviis
urn:cts:latinLit:phi0917.phi001:8.307	Esset in Arsacidis! Fatis nimis aemula nostris
urn:cts:latinLit:phi0917.phi001:8.308	Fata movent Medos, multumque in gente deorum est
urn:cts:latinLit:phi0917.phi001:8.309	Effundam populos alia tellure revulsos,
urn:cts:latinLit:phi0917.phi001:8.310	Excitosque suis immittam sedibus ortus.
urn:cts:latinLit:phi0917.phi001:8.311	Quodsi nos Eoa fides et barbara fallunt
urn:cts:latinLit:phi0917.phi001:8.312	Foedera, vulgati supra commercia mundi
urn:cts:latinLit:phi0917.phi001:8.313	Naufragium Fortuna ferat.   Non regna precabor,
urn:cts:latinLit:phi0917.phi001:8.314	Quae feci; sed magna feram solatia mortis
urn:cts:latinLit:phi0917.phi001:8.315	Orbe iacens alio, nihil haec in membra cruente,
urn:cts:latinLit:phi0917.phi001:8.316	Nil socerum fecisse pie.  Sed cuncta revolvens
urn:cts:latinLit:phi0917.phi001:8.317	Vitae fata meae, semper venerabilis illa
urn:cts:latinLit:phi0917.phi001:8.318	Orbis parte fui: quantus  Maeotida supra!
urn:cts:latinLit:phi0917.phi001:8.319	Quantus apud Tanaim  toto conspectus in ortu!
urn:cts:latinLit:phi0917.phi001:8.320	Quas magis in terras nostrum felicibus actis
urn:cts:latinLit:phi0917.phi001:8.321	Nomen abit, aut unde redit maiore triumpho?
urn:cts:latinLit:phi0917.phi001:8.322	Roma, fave coeptis: quid enim tibi laetius umquam
urn:cts:latinLit:phi0917.phi001:8.323	Praestiterint superi, quam, si civilia Partho
urn:cts:latinLit:phi0917.phi001:8.324	Milite bella geras, tantam consumere gentem,
urn:cts:latinLit:phi0917.phi001:8.325	Et nostris miscere malis?  Cum Caesaris arma
urn:cts:latinLit:phi0917.phi001:8.326	Concurrent Medis,  aut me Fortuna necesse est
urn:cts:latinLit:phi0917.phi001:8.327	Vindicet, aut Crassos.  Sic fatus, murmure sentit
urn:cts:latinLit:phi0917.phi001:8.328	Consilium  damnasse viros: quos Lentulus omnes
urn:cts:latinLit:phi0917.phi001:8.329	Virtutis stimulis et nobilitate dolendi
urn:cts:latinLit:phi0917.phi001:8.330	Praecessit, dignasque tulit modo consule voces:
urn:cts:latinLit:phi0917.phi001:8.331	Siccine Thessaliae mentem fregere ruinae?
urn:cts:latinLit:phi0917.phi001:8.332	Una dies mundi damnavit fata? secundum
urn:cts:latinLit:phi0917.phi001:8.333	Emathiam lis tanta datur? iacet omne cruenti
urn:cts:latinLit:phi0917.phi001:8.334	Vulneris auxilium? solos tibi, Magne, reliquit
urn:cts:latinLit:phi0917.phi001:8.335	Parthorum Fortuna pedes?    Quid transfuga mundi
urn:cts:latinLit:phi0917.phi001:8.336	Terrarum totos tractus coelumque perosus,
urn:cts:latinLit:phi0917.phi001:8.337	Adversosque polos alienaque sidera quaeris,
urn:cts:latinLit:phi0917.phi001:8.338	Chaldaeos culture deos, et barbara sacra,
urn:cts:latinLit:phi0917.phi001:8.339	Parthorum famulus?   Quid caussa obtendtur armis
urn:cts:latinLit:phi0917.phi001:8.340	Libertatis amor?   Miserum quid decipis orbem,
urn:cts:latinLit:phi0917.phi001:8.341	Si servire potes?  Te, quem Romana regentem
urn:cts:latinLit:phi0917.phi001:8.342	Horruit auditu, quem captos ducere reges
urn:cts:latinLit:phi0917.phi001:8.343	Vidit ab Hyrcanis, Indoque a litore, silvis,
urn:cts:latinLit:phi0917.phi001:8.344	Deiectum fatis, humilem, fractumque videbit,
urn:cts:latinLit:phi0917.phi001:8.345	Extolletque animos Latium vesanus in orbem,
urn:cts:latinLit:phi0917.phi001:8.346	Se simul, et Romam, Pompeio supplice, mensus?
urn:cts:latinLit:phi0917.phi001:8.347	Nil animis fatisque tuis effabere dignum:
urn:cts:latinLit:phi0917.phi001:8.348	Exiget ignorans Latiae commercia linguae,
urn:cts:latinLit:phi0917.phi001:8.349	Ut lacrimis se, Magne roges.   Patimurne pudoris
urn:cts:latinLit:phi0917.phi001:8.350	Hoc vulnus, clades ut Parthia vindicet ante
urn:cts:latinLit:phi0917.phi001:8.351	Hesperias, quam Roma suas?   Civilibus armis
urn:cts:latinLit:phi0917.phi001:8.352	Elegit te nempe ducem.  Quid vulnera nostra
urn:cts:latinLit:phi0917.phi001:8.353	In Scythicos spargis populos, cladesque latentes?
urn:cts:latinLit:phi0917.phi001:8.354	Quid Parthos transire doces?  Solatia tanti
urn:cts:latinLit:phi0917.phi001:8.355	Perdit Roma mali, nullos admittere reges
urn:cts:latinLit:phi0917.phi001:8.356	Sed civi servire suo.   Iuvat ire per orbem
urn:cts:latinLit:phi0917.phi001:8.357	Ducentem saevas Romana in moenia gentes,
urn:cts:latinLit:phi0917.phi001:8.358	Signaque ab Euphrate cum Crassis capta sequentem?
urn:cts:latinLit:phi0917.phi001:8.359	Qui solus regum, fato celante favorem.
urn:cts:latinLit:phi0917.phi001:8.360	Defuit Emathiae, nunc  tantas ille lacesset
urn:cts:latinLit:phi0917.phi001:8.361	Auditi victoris opes, aut iungere fata
urn:cts:latinLit:phi0917.phi001:8.362	Tecum , Magne, volet?    Non haec fiducia genti est.
urn:cts:latinLit:phi0917.phi001:8.363	Omnis in Arctois populus quicumque pruinis
urn:cts:latinLit:phi0917.phi001:8.364	Nascitur, indomitus bellis, et mortis amator.
urn:cts:latinLit:phi0917.phi001:8.365	Quidquid ad Boos tractus mundique teporem
urn:cts:latinLit:phi0917.phi001:8.366	Labitur, emollit gentes dementia coeli.
urn:cts:latinLit:phi0917.phi001:8.367	Illic et laxas vestes, et fluxa virorum
urn:cts:latinLit:phi0917.phi001:8.368	Velamenta vides. Parthus per Medica rura,
urn:cts:latinLit:phi0917.phi001:8.369	Sarmaticos inter campos, effusaque plano
urn:cts:latinLit:phi0917.phi001:8.370	Tigridis arva solo, nulli superabilis hosti est
urn:cts:latinLit:phi0917.phi001:8.371	Libertate fugae: sed non, ubi terra tumebit,
urn:cts:latinLit:phi0917.phi001:8.372	Aspera conscendet montis iuga; nec per opacas
urn:cts:latinLit:phi0917.phi001:8.373	Bella geret tenebras incerto debilis arcu,
urn:cts:latinLit:phi0917.phi001:8.374	Nec franget nando violenti vorticis amnem,
urn:cts:latinLit:phi0917.phi001:8.375	Nec tota in pugna perfusus sanguine membra
urn:cts:latinLit:phi0917.phi001:8.376	Exiget aestivum calido sub pulvere solem.
urn:cts:latinLit:phi0917.phi001:8.377	Non aries illis, non ulla est machina belli:
urn:cts:latinLit:phi0917.phi001:8.378	Haud fossas implere valent: Parthoque sequente
urn:cts:latinLit:phi0917.phi001:8.379	Murus erit, quodcumque potest obstare sagittae.
urn:cts:latinLit:phi0917.phi001:8.380	Pugna levis, bellumque fugax, turmaeque vagante,
urn:cts:latinLit:phi0917.phi001:8.381	Et melior cessisse loco, quam pellere, miles.
urn:cts:latinLit:phi0917.phi001:8.382	Illita tela dolis, nec Martem cominus umquam
urn:cts:latinLit:phi0917.phi001:8.383	Ausa pati virtus, sed longe tendere nervos,
urn:cts:latinLit:phi0917.phi001:8.384	Et, quo ferre velint, permittere vulnera ventis.
urn:cts:latinLit:phi0917.phi001:8.385	Ensis habet vires, et gens quaecumque virorum est,
urn:cts:latinLit:phi0917.phi001:8.386	Bella gerit gladiis; nam Medos proelia prima
urn:cts:latinLit:phi0917.phi001:8.387	Exarmant, vacuaeque iubent remeare pharetrae.
urn:cts:latinLit:phi0917.phi001:8.388	Nulla manus illis fiducia, tota veneni est.
urn:cts:latinLit:phi0917.phi001:8.389	Credis, Magne, viros, quos in discrimina belli
urn:cts:latinLit:phi0917.phi001:8.390	Cum ferro venisse parum  est? Tentare pudendum
urn:cts:latinLit:phi0917.phi001:8.391	Auxilium tanti est, toto divisus ut orbe
urn:cts:latinLit:phi0917.phi001:8.392	A terra moriare tua? tibi barbara tellus
urn:cts:latinLit:phi0917.phi001:8.393	Incumbat? te parva tegant ac vilia busta,
urn:cts:latinLit:phi0917.phi001:8.394	Invidiosa tamen, Crasso quaerente sepulchrum?
urn:cts:latinLit:phi0917.phi001:8.395	Sed tua sors levior, quoniam mors ultima poena est,
urn:cts:latinLit:phi0917.phi001:8.396	Nec metuenda viris. At non Cornelia letum
urn:cts:latinLit:phi0917.phi001:8.397	Infando sub rege timet. Num barbara nobis
urn:cts:latinLit:phi0917.phi001:8.398	Est ignota Venus, quas ritu caeca ferarum
urn:cts:latinLit:phi0917.phi001:8.399	Polluit innumeris leges et foedera tedae
urn:cts:latinLit:phi0917.phi001:8.400	Coniugibus? thalamique patent secreta nefandi.
urn:cts:latinLit:phi0917.phi001:8.401	Inter mille nurus epulis vesana meroque
urn:cts:latinLit:phi0917.phi001:8.402	Regia non ullos exceptos legibus horret
urn:cts:latinLit:phi0917.phi001:8.403	Concubitus: tot femineis complexibus unum
urn:cts:latinLit:phi0917.phi001:8.404	Non lassat nox una marem. Iacuere sorores
urn:cts:latinLit:phi0917.phi001:8.405	In fratrum thalamis, sacrataque pignora matrum.
urn:cts:latinLit:phi0917.phi001:8.406	Damnat apud gentes sceleris non sponte peracti
urn:cts:latinLit:phi0917.phi001:8.407	Oedipodionias infelix fabula Thebas:
urn:cts:latinLit:phi0917.phi001:8.408	Parthorum dominus quoties sic sanguine mixto
urn:cts:latinLit:phi0917.phi001:8.409	Nascitur Arsacides!  Cui fas implere parentem,
urn:cts:latinLit:phi0917.phi001:8.410	Quid rear esse nefas?  Proles tam clara Metelli
urn:cts:latinLit:phi0917.phi001:8.411	Stabit barbarico coniux millesima lecto:
urn:cts:latinLit:phi0917.phi001:8.412	Quamquam non ulli plus regia, Magne, vacabit
urn:cts:latinLit:phi0917.phi001:8.413	Saevitia stimulante Venus, titulisque virorum.
urn:cts:latinLit:phi0917.phi001:8.414	Nam quo plura iuvent Parthum portenta, fuisse
urn:cts:latinLit:phi0917.phi001:8.415	Hanc sciet et Crassi: ceu pridem debila fatis
urn:cts:latinLit:phi0917.phi001:8.416	Assyriia, trahitur cladis captiva vetustae.
urn:cts:latinLit:phi0917.phi001:8.417	Haereat Eoae vulnus miserabile sortis;
urn:cts:latinLit:phi0917.phi001:8.418	Non solum auxilium funesto a rege petisse,
urn:cts:latinLit:phi0917.phi001:8.419	Sed gessisse prius bellum civile pudebit.
urn:cts:latinLit:phi0917.phi001:8.420	Nam quod apud populos crimen socerique tuumque
urn:cts:latinLit:phi0917.phi001:8.421	Maius erit, quam quod, vobis miscentibus arma,
urn:cts:latinLit:phi0917.phi001:8.422	Crassorum vindicta perit?  Incurrere cuncti
urn:cts:latinLit:phi0917.phi001:8.423	Debuerant in Bactra duces, et ne qua vacarent
urn:cts:latinLit:phi0917.phi001:8.424	Arma, vel Arctoum Dacis Rhenique catervis
urn:cts:latinLit:phi0917.phi001:8.425	Imperii nudare latus, dum perfida Susa
urn:cts:latinLit:phi0917.phi001:8.426	In tumulos prolapsa virum, Babylonque iacerent.
urn:cts:latinLit:phi0917.phi001:8.427	Assyriae paci finem, Fortuna, precamur:
urn:cts:latinLit:phi0917.phi001:8.428	Et, si Thessaliae bellum civile peractum est,
urn:cts:latinLit:phi0917.phi001:8.429	Ad Partho, qui vicit, eat.  Gens unica mundi est,
urn:cts:latinLit:phi0917.phi001:8.430	De qua Caesareis possim  gaudere triumphis.
urn:cts:latinLit:phi0917.phi001:8.431	Non tibi, cum primum gelidum transibis Araxen,
urn:cts:latinLit:phi0917.phi001:8.432	Umbra senis moesti Scythicis confixa sagittis
urn:cts:latinLit:phi0917.phi001:8.433	Ingeret has voces?  Tu, quem post funera nostra
urn:cts:latinLit:phi0917.phi001:8.434	Ultorem cinerum nudae speravimus umbrae,
urn:cts:latinLit:phi0917.phi001:8.435	Ad foedus pacemque venis?   Tunc plurima cladis
urn:cts:latinLit:phi0917.phi001:8.436	Occurrent monimenta tibi: quae moenia trunci
urn:cts:latinLit:phi0917.phi001:8.437	Lustrarunt cervice duces, ubi nomina tanta
urn:cts:latinLit:phi0917.phi001:8.438	Obruit Euphrates, et nostra cadavera Tigris
urn:cts:latinLit:phi0917.phi001:8.439	Detulit in terras, ac reddidit. Ire per ista
urn:cts:latinLit:phi0917.phi001:8.440	Si potes, in media socerum quoque, Magne, sedentem
urn:cts:latinLit:phi0917.phi001:8.441	Thessalia placare potes.  Quin respicis orbem
urn:cts:latinLit:phi0917.phi001:8.442	Romanum?     Si regna times proiecta sub Austro,
urn:cts:latinLit:phi0917.phi001:8.443	Infidumque Iubam, petimus Pharon arvaque Lagi.
urn:cts:latinLit:phi0917.phi001:8.444	Syrtibus hinc Libycis tuto est Aegyptus: at inde
urn:cts:latinLit:phi0917.phi001:8.445	Gurgite septeno rapidus mare submovet amnis:
urn:cts:latinLit:phi0917.phi001:8.446	Terra suis contenta bonis, non indiga mercis
urn:cts:latinLit:phi0917.phi001:8.447	Aut Iovis: in solo tanta est fiducia  Nilo.
urn:cts:latinLit:phi0917.phi001:8.448	Sceptra puer Ptolemaeus habet, tibi debita, Magne,
urn:cts:latinLit:phi0917.phi001:8.449	Tutelae commissa tuae. Quis nominis umbram
urn:cts:latinLit:phi0917.phi001:8.450	Horreat?  Innocua est aetas: nec iura fidemque
urn:cts:latinLit:phi0917.phi001:8.451	Respectumque deum veteris speraveris aulae.
urn:cts:latinLit:phi0917.phi001:8.452	Nil pudet adsuetos sceptris: mitissima sors est
urn:cts:latinLit:phi0917.phi001:8.453	Regnorum sub rege novo. Non plura locutus
urn:cts:latinLit:phi0917.phi001:8.454	Impulit huc animos. Quantum spes ultima rerum
urn:cts:latinLit:phi0917.phi001:8.455	Libertatis habet! Victa est sententia Magni.
urn:cts:latinLit:phi0917.phi001:8.456	Tunc Cilicum liquere solum, Cyproque citatas
urn:cts:latinLit:phi0917.phi001:8.457	Immisere rates, nullas cui praetulit aras
urn:cts:latinLit:phi0917.phi001:8.458	Undae diva memor Paphiae, si numina nasci
urn:cts:latinLit:phi0917.phi001:8.459	Credimus, aut quemquam fas est coepisse deorum.
urn:cts:latinLit:phi0917.phi001:8.460	Haec ubi deseruit Pompeius litora, totos
urn:cts:latinLit:phi0917.phi001:8.461	Emensus Cypri scopulos, quibus exit in Austrum,
urn:cts:latinLit:phi0917.phi001:8.462	Inde maris vasti transverso vertitur aestu:
urn:cts:latinLit:phi0917.phi001:8.463	Nec tenuit gratum nocturno lumine montem,
urn:cts:latinLit:phi0917.phi001:8.464	Infimaque Aegypti pugnaci litora velo
urn:cts:latinLit:phi0917.phi001:8.465	Vix tetigit, qua dividui pars maxima Nili
urn:cts:latinLit:phi0917.phi001:8.466	In vada decurrit Pelusia septimus amnis.
urn:cts:latinLit:phi0917.phi001:8.467	Tempus erat, quo Libra pares examinat horas,
urn:cts:latinLit:phi0917.phi001:8.468	Non uno plus aequa die, noctique rependit
urn:cts:latinLit:phi0917.phi001:8.469	Lux minor hibernae verni solatia damni.
urn:cts:latinLit:phi0917.phi001:8.470	Comperit ut regem Casio se monte tenere,
urn:cts:latinLit:phi0917.phi001:8.471	Flectit iter: nec Phoebus adhuc, nec carbasa languent.
urn:cts:latinLit:phi0917.phi001:8.472	Iam rapido speculator eques per litora cursu
urn:cts:latinLit:phi0917.phi001:8.473	Hospitis adventu pavidam compleverat aulam.
urn:cts:latinLit:phi0917.phi001:8.474	Consilii vix tempus erat: tamen omnia monstra
urn:cts:latinLit:phi0917.phi001:8.475	Pellaeae colere domus: quos inter Achoreus,
urn:cts:latinLit:phi0917.phi001:8.476	Iam placidus senio, fractisque modestior annis,
urn:cts:latinLit:phi0917.phi001:8.477	(Hunc genuit, custos Nili crescentis in arva,
urn:cts:latinLit:phi0917.phi001:8.478	Memphis vana sacrit; illo cultore deorum
urn:cts:latinLit:phi0917.phi001:8.479	Lustra suae Phoebes non unus vixerat Apis)
urn:cts:latinLit:phi0917.phi001:8.480	Consilii vox prima fuit; meritumque, fidemque,
urn:cts:latinLit:phi0917.phi001:8.481	Sacraque defuncti iactavit pignora patris.
urn:cts:latinLit:phi0917.phi001:8.482	Sed, melior suadere malis, et nosse tyrannos,
urn:cts:latinLit:phi0917.phi001:8.483	Ausus Pompeium leto damnasse Pothinus:
urn:cts:latinLit:phi0917.phi001:8.484	Ius et fas multos faciunt, Ptolemaee, nocentes.
urn:cts:latinLit:phi0917.phi001:8.485	Dat poenas laudata fides, cum sustinet, inquit,
urn:cts:latinLit:phi0917.phi001:8.486	Quos Fortuna premit. Fatis accede deisque,
urn:cts:latinLit:phi0917.phi001:8.487	Et cole felices; miseros fuge. Sidera terra
urn:cts:latinLit:phi0917.phi001:8.488	Ut distant, ut flamma mari, sic utile recto.
urn:cts:latinLit:phi0917.phi001:8.489	Sceptrorum vis tota perit, si pendere iusta
urn:cts:latinLit:phi0917.phi001:8.490	Incipit: evertitque arces respectus honesti.
urn:cts:latinLit:phi0917.phi001:8.491	Libertas scelerum est, quae regna invisa tuetur,
urn:cts:latinLit:phi0917.phi001:8.492	Sublatusque modus gladiis. Facere omnia saeve
urn:cts:latinLit:phi0917.phi001:8.493	Non impune licet, nisi cum facis. Exeat aula,
urn:cts:latinLit:phi0917.phi001:8.494	Qui vult esse pius.  Virtus et summa potestas
urn:cts:latinLit:phi0917.phi001:8.495	Non coeunt: semper metuet, quem saeva pudebunt.
urn:cts:latinLit:phi0917.phi001:8.496	Non impune tuos Magnus contemserit annos;
urn:cts:latinLit:phi0917.phi001:8.497	Qui te nec victos arcere a litore nostro
urn:cts:latinLit:phi0917.phi001:8.498	Posse putat.  Neu te sceptris privaverit hospes,
urn:cts:latinLit:phi0917.phi001:8.499	Pignora sunt propiora tibi: Nilonque Pharonque,
urn:cts:latinLit:phi0917.phi001:8.500	Si regnare piget, damnatae redde sorori.
urn:cts:latinLit:phi0917.phi001:8.501	Aegyptum certe Latiis tueamur ab armis.
urn:cts:latinLit:phi0917.phi001:8.502	Quidquid non fuerit Magni, dum bella geruntur,
urn:cts:latinLit:phi0917.phi001:8.503	Nec victoris erit.  Toto iam pulsus ab orbe,
urn:cts:latinLit:phi0917.phi001:8.504	Postquam nulla manet rerum fiducia, quaerit,
urn:cts:latinLit:phi0917.phi001:8.505	Cum qua gente cadat: rapitur civilibus umbris.
urn:cts:latinLit:phi0917.phi001:8.506	Nec soceri tantum arma fugit:  fugit ora senatus,
urn:cts:latinLit:phi0917.phi001:8.507	Cuius Thessalicas saturat pars magna volucres:
urn:cts:latinLit:phi0917.phi001:8.508	Et metuit gentes, quas uno in sanguine mixtas
urn:cts:latinLit:phi0917.phi001:8.509	Deseruit: regesque timet, quorum omnia mersit:
urn:cts:latinLit:phi0917.phi001:8.510	Thessaliaeque reus, nulla tellure receptus,
urn:cts:latinLit:phi0917.phi001:8.511	Sollicitat nostrum, quem nondum prodidit, orbem.
urn:cts:latinLit:phi0917.phi001:8.512	Iustior in Magnum  nobis, Ptolemaee, querelae
urn:cts:latinLit:phi0917.phi001:8.513	Caussa data est. Quid sepositam semperque quietam
urn:cts:latinLit:phi0917.phi001:8.514	Crimine bellorum maculas Pharon, arvaque nostra
urn:cts:latinLit:phi0917.phi001:8.515	Victori suspecta facis? cur sola cadenti
urn:cts:latinLit:phi0917.phi001:8.516	Haec placuit tellus, in quam Pharsalica fata
urn:cts:latinLit:phi0917.phi001:8.517	Conferres, poenasque tuas?  Iam crimen habemus,
urn:cts:latinLit:phi0917.phi001:8.518	Purgandum gladio, quod nobis sceptra senatus
urn:cts:latinLit:phi0917.phi001:8.519	Te suadente dedit.  Votis tua fovimus arma.
urn:cts:latinLit:phi0917.phi001:8.520	Hoc ferrum, quod fata iubent proferre, paravi
urn:cts:latinLit:phi0917.phi001:8.521	Non tibi, sed victo. Feriam  tua viscera, Magne:
urn:cts:latinLit:phi0917.phi001:8.522	Malueram soceri: rapimur, quo cuncta feruntur.
urn:cts:latinLit:phi0917.phi001:8.523	Tene mihi dubitas an sit violare necesse,
urn:cts:latinLit:phi0917.phi001:8.524	Cum liceat?   Quae te nostri fiducia regni
urn:cts:latinLit:phi0917.phi001:8.525	Huc agit, infelix?  Populum non cernis inermem,
urn:cts:latinLit:phi0917.phi001:8.526	Arvaque vix refluo fodientem mollia Nilo ?
urn:cts:latinLit:phi0917.phi001:8.527	Metiri sua regna decet viresque fateri.
urn:cts:latinLit:phi0917.phi001:8.528	Tu, Ptolemaee, potes Magni fulcire ruinam,
urn:cts:latinLit:phi0917.phi001:8.529	Sub qua Roma iacet? bustum cineresque movere
urn:cts:latinLit:phi0917.phi001:8.530	Thessalicos audes, bellumque in regna vocare?
urn:cts:latinLit:phi0917.phi001:8.531	Ante aciem Emathiam nullis accessimus armis:
urn:cts:latinLit:phi0917.phi001:8.532	Pompeii nunc castra placent, quae deserit orbis?
urn:cts:latinLit:phi0917.phi001:8.533	Nunc, victoris opes et cognita fata lacessis?
urn:cts:latinLit:phi0917.phi001:8.534	Adversis non deesse decet, sed laeta secutos.
urn:cts:latinLit:phi0917.phi001:8.535	Nulla fides umquam miseros elegit amicos.
urn:cts:latinLit:phi0917.phi001:8.536	Adsensere omnes sceleri. Laetatur honore
urn:cts:latinLit:phi0917.phi001:8.537	Rex puer insueto, quod iam sibi tanta licere
urn:cts:latinLit:phi0917.phi001:8.538	Permittant famuli. Sceleri delectus Achillas.
urn:cts:latinLit:phi0917.phi001:8.539	Perfida qua tellus Casiis excurrit arenis,
urn:cts:latinLit:phi0917.phi001:8.540	Et vada testantur iunctas Aegyptia Syrtes,
urn:cts:latinLit:phi0917.phi001:8.541	Exiguam sociis monstri gladiisque carinam
urn:cts:latinLit:phi0917.phi001:8.542	Instruit. O superi, Nilusne et barbara Memphis,
urn:cts:latinLit:phi0917.phi001:8.543	Et Pelusiaci tam mollis turba Canopi
urn:cts:latinLit:phi0917.phi001:8.544	Hos animos?   Sic fata premunt civilia mundum?
urn:cts:latinLit:phi0917.phi001:8.545	Sic Romana iacent? Ullusue in cladibus istis
urn:cts:latinLit:phi0917.phi001:8.546	Est locus Aegypto, Phariusque admittitur ensis?
urn:cts:latinLit:phi0917.phi001:8.547	Hanc certe servate fidem, civilia bella:
urn:cts:latinLit:phi0917.phi001:8.548	Cognatas praestate manus, externaque monstra
urn:cts:latinLit:phi0917.phi001:8.549	Pellite, si meruit tam claro nomine Magnus
urn:cts:latinLit:phi0917.phi001:8.550	Caesaris esse nefas. Tanti; Ptolemaee, ruinam
urn:cts:latinLit:phi0917.phi001:8.551	Nominis haud metuis  coeloque tonante, profanas
urn:cts:latinLit:phi0917.phi001:8.552	Inseruisse manus, impure ac semivir, audes?
urn:cts:latinLit:phi0917.phi001:8.553	Non domitor mundi, nec ter Capitolia curru
urn:cts:latinLit:phi0917.phi001:8.554	Invectus, regumque potens, vindexque senatus,
urn:cts:latinLit:phi0917.phi001:8.555	Victorisque gener; Phario satis esse tyranno
urn:cts:latinLit:phi0917.phi001:8.556	Quod poterat, Romanus erat. Quid viscera nostra
urn:cts:latinLit:phi0917.phi001:8.557	Scrutaris gladio  Nescis, puer improbe, nescis,
urn:cts:latinLit:phi0917.phi001:8.558	Quo tua sit fortuna loco: iam iure sine ullo
urn:cts:latinLit:phi0917.phi001:8.559	Nili sceptra tenes: cecidit civilibus armis,
urn:cts:latinLit:phi0917.phi001:8.560	Qui tibi regna dedit.   Iam vento vela negarat
urn:cts:latinLit:phi0917.phi001:8.561	Magnus, et auxilio remorum infanda petebat
urn:cts:latinLit:phi0917.phi001:8.562	Litora: quem contra non longa vecta biremi
urn:cts:latinLit:phi0917.phi001:8.563	Adpulerat scelerata manus: Magnoque patere
urn:cts:latinLit:phi0917.phi001:8.564	Fingens regna Phari, celsae de puppe carinae
urn:cts:latinLit:phi0917.phi001:8.565	In parvam iubet ire ratem, litusque malignum
urn:cts:latinLit:phi0917.phi001:8.566	Incusat, bimaremque vadis frangentibus aestum,
urn:cts:latinLit:phi0917.phi001:8.567	Qui vetet externas terris advertere classes.
urn:cts:latinLit:phi0917.phi001:8.568	Quodnisi fatorum leges intentaque iussu
urn:cts:latinLit:phi0917.phi001:8.569	Ordinis aeterni miserae vicinia mortis
urn:cts:latinLit:phi0917.phi001:8.570	Damnatum leto traherent ad litora Magnum,
urn:cts:latinLit:phi0917.phi001:8.571	Non ulli comitum sceleris praesagia deerant:
urn:cts:latinLit:phi0917.phi001:8.572	Quippe, fides si pura foret, si regia Magno
urn:cts:latinLit:phi0917.phi001:8.573	Sceptrorum auctori vera pietate pateret,
urn:cts:latinLit:phi0917.phi001:8.574	Venturum tota Pharium cum classe tyrannum.
urn:cts:latinLit:phi0917.phi001:8.575	Sed cedit fatis, classemque relinquere iussus
urn:cts:latinLit:phi0917.phi001:8.576	Obsequitur, letumque iuvat praeferre timori.
urn:cts:latinLit:phi0917.phi001:8.577	Ibat in hostilem praeceps Cornelia puppim,
urn:cts:latinLit:phi0917.phi001:8.578	Hoc magis impatiens egresso deesse marito,
urn:cts:latinLit:phi0917.phi001:8.579	Quod metuit clades. Remane, temeraria coniunx,
urn:cts:latinLit:phi0917.phi001:8.580	Et tu, nate, precor, longeque e litore casus
urn:cts:latinLit:phi0917.phi001:8.581	Exspectate meos: et in hac cervice tyrannm
urn:cts:latinLit:phi0917.phi001:8.582	Explorate fidem, dixit. Sed dura vetanti
urn:cts:latinLit:phi0917.phi001:8.583	Tendebat geminas amens Cornelia palmas:
urn:cts:latinLit:phi0917.phi001:8.584	Quo sine me, crudelis, abis?  Iterumne relinquor,
urn:cts:latinLit:phi0917.phi001:8.585	Thessalicis submota malis?  Numquam omine laeto
urn:cts:latinLit:phi0917.phi001:8.586	Distrahimur miseri. Poteras non flectere puppim,
urn:cts:latinLit:phi0917.phi001:8.587	Cum fugeres, alio, latebrisque relinquere Lesbi,
urn:cts:latinLit:phi0917.phi001:8.588	Omnibus a terris si nos arcere parabas.
urn:cts:latinLit:phi0917.phi001:8.589	An tantum in fluctus placeo comes?   Haec ubi frustra
urn:cts:latinLit:phi0917.phi001:8.590	Effudit, prima pendet tamen anxia puppe:
urn:cts:latinLit:phi0917.phi001:8.591	Attonitoque metu nec quoquam avertere visus,
urn:cts:latinLit:phi0917.phi001:8.592	Nec Magnum spectare potest. Stetit anxia classis
urn:cts:latinLit:phi0917.phi001:8.593	Ad ducis eventum, metuens non arma nefasque,
urn:cts:latinLit:phi0917.phi001:8.594	Sed ne submissis precibus Pompeius adoret
urn:cts:latinLit:phi0917.phi001:8.595	Sceptra sua donata manu. Transire parantem
urn:cts:latinLit:phi0917.phi001:8.596	Romanus Pharia miles de puppe salutat
urn:cts:latinLit:phi0917.phi001:8.597	Septimius: qui (pro superum pudor!) arma satelles
urn:cts:latinLit:phi0917.phi001:8.598	Regia gestabat posito deformia pilo:
urn:cts:latinLit:phi0917.phi001:8.599	Immanis, violentus, atrox, nullaque ferarum
urn:cts:latinLit:phi0917.phi001:8.600	Mitior in caedes. Quis non, Fortuna, putasset
urn:cts:latinLit:phi0917.phi001:8.601	Parcere te populis, quod bello haec dextra vacasset,
urn:cts:latinLit:phi0917.phi001:8.602	Thessaliaque procul tam noxia tela fugasses?
urn:cts:latinLit:phi0917.phi001:8.603	Disponis gladios, ne quo non fiat in orbe,
urn:cts:latinLit:phi0917.phi001:8.604	Heu, facinus civile tibi.  Victoribus ipsis
urn:cts:latinLit:phi0917.phi001:8.605	Dedecus, et numquam superum caritura pudore
urn:cts:latinLit:phi0917.phi001:8.606	Fabula; Romanus regi sic paruit ensis,
urn:cts:latinLit:phi0917.phi001:8.607	Pellaeusque puer gladio tibi colla recidit,
urn:cts:latinLit:phi0917.phi001:8.608	Magne, tuo. Qua posteritas in saecula mittet
urn:cts:latinLit:phi0917.phi001:8.609	Septimium fama? scelus hoc quo nomine dicent,
urn:cts:latinLit:phi0917.phi001:8.610	Qui Bruti dixere nefas? Iam venerat horae
urn:cts:latinLit:phi0917.phi001:8.611	Terminus extremae, Phariamque ablatus in alnum
urn:cts:latinLit:phi0917.phi001:8.612	Perdiderat iam iura sui. Tunc stringere ferrum
urn:cts:latinLit:phi0917.phi001:8.613	Regia monstra parant. Ut vidit cominus enses,
urn:cts:latinLit:phi0917.phi001:8.614	Involvit vultus, atque, indignatus apertum
urn:cts:latinLit:phi0917.phi001:8.615	Fortunae praestare caput, tunc lumina pressit,
urn:cts:latinLit:phi0917.phi001:8.616	Continuitque animam, ne quas effundere voces
urn:cts:latinLit:phi0917.phi001:8.617	Posset, et aeternam fletu corrumpere tamam.
urn:cts:latinLit:phi0917.phi001:8.618	At postquam mucrone latus funestus Achillas
urn:cts:latinLit:phi0917.phi001:8.619	Perfodit, nullo gemitu consensit ad ictum,
urn:cts:latinLit:phi0917.phi001:8.620	Despexitque nefas, servatque immobile corpus,
urn:cts:latinLit:phi0917.phi001:8.621	Seque probat moriens, atque haec in pectore volvit:
urn:cts:latinLit:phi0917.phi001:8.622	Saecula Romanos numquam tacitura labores
urn:cts:latinLit:phi0917.phi001:8.623	Attendunt, aevumque sequens speculatur ab omni
urn:cts:latinLit:phi0917.phi001:8.624	Orbe ratem, Phariamque fidem.   Nunc consule famae.
urn:cts:latinLit:phi0917.phi001:8.625	Fata tibi longae fluxerunt prospera vitae:
urn:cts:latinLit:phi0917.phi001:8.626	Ignorant populi, si non in morte probaris,
urn:cts:latinLit:phi0917.phi001:8.627	An scieris adversa pati. Ne cede pudori,
urn:cts:latinLit:phi0917.phi001:8.628	Auctoremque dole fati. Quacumque feriris,
urn:cts:latinLit:phi0917.phi001:8.629	Crede manum soceri. Spargant lacerentque licebit,
urn:cts:latinLit:phi0917.phi001:8.630	Sum tamen, o superi, felix, nullique potestas
urn:cts:latinLit:phi0917.phi001:8.631	Hoc auferre deo. Mutantur prospera vitae:
urn:cts:latinLit:phi0917.phi001:8.632	Non fit morte miser.   Videt hanc Cornelia caedem,
urn:cts:latinLit:phi0917.phi001:8.633	Pompeiusque meus. Tanto patientius, oro,
urn:cts:latinLit:phi0917.phi001:8.634	Claude, dolor, gemitus: natus coniuxque, peremptum
urn:cts:latinLit:phi0917.phi001:8.635	Si mirantur, amant. Talis custodia Magno
urn:cts:latinLit:phi0917.phi001:8.636	Mentis erat: ius hoc animi morientis habebat.
urn:cts:latinLit:phi0917.phi001:8.637	At non tam patiens Cornelia cernere saevum
urn:cts:latinLit:phi0917.phi001:8.638	Quam perferre nefas, miserandis aethera complet
urn:cts:latinLit:phi0917.phi001:8.639	Vocibus: o coniunx, ego te scelerata peremi:
urn:cts:latinLit:phi0917.phi001:8.640	Letiferae tibi caussa morae fuit avia Lesbos,
urn:cts:latinLit:phi0917.phi001:8.641	Et prior in Nili pervenit litora Caesar.
urn:cts:latinLit:phi0917.phi001:8.642	Nam cui ius alii sceleris?  Sed, quisquis in istud
urn:cts:latinLit:phi0917.phi001:8.643	A superis immisse caput, vel Caesaris irae
urn:cts:latinLit:phi0917.phi001:8.644	Vel tibi prospiciens, nescis, crudelis, ubi ipsa
urn:cts:latinLit:phi0917.phi001:8.645	Viscera sint Magni: properas, atque ingeris ictus,
urn:cts:latinLit:phi0917.phi001:8.646	Qua votum est victo. Poenas non morte minores
urn:cts:latinLit:phi0917.phi001:8.647	Pendat, et ante meum videat caput. Haud ego culpa
urn:cts:latinLit:phi0917.phi001:8.648	Libera bellorum, quae matrum  sola per undas
urn:cts:latinLit:phi0917.phi001:8.649	Et per castra comes, nullis absterrita fatis,
urn:cts:latinLit:phi0917.phi001:8.650	Victum, quod reges etiam timuere, recepi.
urn:cts:latinLit:phi0917.phi001:8.651	Hoc merui, coniux, in tuta puppe relinqui?
urn:cts:latinLit:phi0917.phi001:8.652	Perfide, parcebas? te fata extrema petente,
urn:cts:latinLit:phi0917.phi001:8.653	Vita digna fui?  Moriar, nec munere regis.
urn:cts:latinLit:phi0917.phi001:8.654	Aut mihi praecipitem, nautae, permittite saltum,
urn:cts:latinLit:phi0917.phi001:8.655	Aut laqueum collo tortosque aptare rudentes:
urn:cts:latinLit:phi0917.phi001:8.656	Aut aliquis Magno dignus comes exigat ensem.
urn:cts:latinLit:phi0917.phi001:8.657	Pompeio praestare potest, quod Caesaris armis
urn:cts:latinLit:phi0917.phi001:8.658	Imputet. O saevi, properantem in fata tenetis
urn:cts:latinLit:phi0917.phi001:8.659	Vivis adhuc, coniux, et iam Cornelia non est
urn:cts:latinLit:phi0917.phi001:8.660	Iuris, Magne, sui. Prohibent accersere mortem:
urn:cts:latinLit:phi0917.phi001:8.661	Servor victori. Sic fata, interque suorum
urn:cts:latinLit:phi0917.phi001:8.662	Lapsa manus, rapitur, trepida fugiente carina.
urn:cts:latinLit:phi0917.phi001:8.663	At Magni cum terga sonent et pectora ferro,
urn:cts:latinLit:phi0917.phi001:8.664	Permansisse decus sacrae venerabile formae,
urn:cts:latinLit:phi0917.phi001:8.665	Iratamque deis faciem, nil ultima mortis
urn:cts:latinLit:phi0917.phi001:8.666	Ex habitu vultuque viri mutasse, fatentur
urn:cts:latinLit:phi0917.phi001:8.667	Qui lacerum videre caput. Nam saevus in ipso
urn:cts:latinLit:phi0917.phi001:8.668	Septimius sceleris maius scelus invenit actu:
urn:cts:latinLit:phi0917.phi001:8.669	Ac retegit sacros, scisso velamine, vultus
urn:cts:latinLit:phi0917.phi001:8.670	Semianimis Magni, spirantiaque occupat ora,
urn:cts:latinLit:phi0917.phi001:8.671	Collaque in obliquo ponit languentia transtro.
urn:cts:latinLit:phi0917.phi001:8.672	Tunc nervos venasque secat, nodosaque frangit
urn:cts:latinLit:phi0917.phi001:8.673	Ossa diu: nondum artis erat, caput ense rotare.
urn:cts:latinLit:phi0917.phi001:8.674	At postquam trunco cervix abscisa recessit,
urn:cts:latinLit:phi0917.phi001:8.675	Vindicat hoc Pharius dextra gestare satelles.
urn:cts:latinLit:phi0917.phi001:8.676	Degener atque operae, miles Romane, secundae,
urn:cts:latinLit:phi0917.phi001:8.677	Pompeii diro sacrum caput ense recidis,
urn:cts:latinLit:phi0917.phi001:8.678	Ut non ipse feras? Pro summi fata pudoris!
urn:cts:latinLit:phi0917.phi001:8.679	Impius ut Magnum nosset puer, illa verenda
urn:cts:latinLit:phi0917.phi001:8.680	Regibus hirta coma, et generosa fronte decora
urn:cts:latinLit:phi0917.phi001:8.681	Caesaries comprensa manu est, Pharioque veruto,
urn:cts:latinLit:phi0917.phi001:8.682	Dum vivunt vultus, atque os in murmura pulsant
urn:cts:latinLit:phi0917.phi001:8.683	Singultus animae, dum lumina nuda rigescunt,
urn:cts:latinLit:phi0917.phi001:8.684	Suffixum caput est, quo numquam bella iubente
urn:cts:latinLit:phi0917.phi001:8.685	Pax fuit: hoc leges, Campumque, et rostra movebat:
urn:cts:latinLit:phi0917.phi001:8.686	Hac facie Fortuna tibi Romana placebas.
urn:cts:latinLit:phi0917.phi001:8.687	Nec satis infando fuit hoc vidisse tyranno:
urn:cts:latinLit:phi0917.phi001:8.688	Vult sceleri superesse fidem. Tunc arte nefanda
urn:cts:latinLit:phi0917.phi001:8.689	Submota est capiti tabes: raptoque cerebro
urn:cts:latinLit:phi0917.phi001:8.690	Exsiccata cutis, putrisque effluxit ab alto
urn:cts:latinLit:phi0917.phi001:8.691	Humor, et infuso facies solidata veneno est.
urn:cts:latinLit:phi0917.phi001:8.692	Ultima Lageae stirpis, perituraque proles,
urn:cts:latinLit:phi0917.phi001:8.693	Degener, incestae sceptris cessure sororis,
urn:cts:latinLit:phi0917.phi001:8.694	Cum tibi sacrato Macedon servetur in antro,
urn:cts:latinLit:phi0917.phi001:8.695	Et regum cineres exstructo monte quiescant,
urn:cts:latinLit:phi0917.phi001:8.696	Cum Ptolemaeorum manes seriemque pudendam
urn:cts:latinLit:phi0917.phi001:8.697	Pyramides claudant, indignaque Mausolea:
urn:cts:latinLit:phi0917.phi001:8.698	Litora Pompeium feriunt, truncusque vadosis
urn:cts:latinLit:phi0917.phi001:8.699	Huc illuc iactatur aquis?  Adeone molesta
urn:cts:latinLit:phi0917.phi001:8.700	Totum  cura fuit socero servare cadaver?
urn:cts:latinLit:phi0917.phi001:8.701	Hac Fortuna fide Magni tam prospera fata
urn:cts:latinLit:phi0917.phi001:8.702	Pertulit: hac illum summo de culmine rerum
urn:cts:latinLit:phi0917.phi001:8.703	Morte petit, cladesque omnes exegit in uno
urn:cts:latinLit:phi0917.phi001:8.704	Saeva die, quibus immunes tot praestitit annos:
urn:cts:latinLit:phi0917.phi001:8.705	Pompeiusque fuit, qui numquam mixta videret
urn:cts:latinLit:phi0917.phi001:8.706	Laeta malis: felix nullo turbante deorum,
urn:cts:latinLit:phi0917.phi001:8.707	Et nullo parcente miser. Semel impulit illum
urn:cts:latinLit:phi0917.phi001:8.708	Dilata Fortuna manu. Pulsatur arenis,
urn:cts:latinLit:phi0917.phi001:8.709	Carpitur in scopulis, hausto per vulnera fluctu
urn:cts:latinLit:phi0917.phi001:8.710	Ludibrium pelagi: nullaque manente figura,
urn:cts:latinLit:phi0917.phi001:8.711	Una nota est Magno capitis factura revulsi.
urn:cts:latinLit:phi0917.phi001:8.712	Ante tamen Pharias victor quam tangat arenas,
urn:cts:latinLit:phi0917.phi001:8.713	Pompeio raptim tumulum Fortuna paravit,
urn:cts:latinLit:phi0917.phi001:8.714	Ne iaceat nullo, vel ne meliore sepulchro.
urn:cts:latinLit:phi0917.phi001:8.715	E latebris pavidus decurrit ad aequora Cordus.
urn:cts:latinLit:phi0917.phi001:8.716	Quaestor ab Idalio Cinyraeae litore Cypri
urn:cts:latinLit:phi0917.phi001:8.717	Infaustus Magni fuerat comes. Ille per umbras
urn:cts:latinLit:phi0917.phi001:8.718	Ausus ferre gradum, victum pietate timorem
urn:cts:latinLit:phi0917.phi001:8.719	Compulit, ut mediis quaesitum corpus in undis
urn:cts:latinLit:phi0917.phi001:8.720	Duceret ad terram, traheretque ad litora Magnum.
urn:cts:latinLit:phi0917.phi001:8.721	Lucis moesta parum per densas Cynthia nubes
urn:cts:latinLit:phi0917.phi001:8.722	Praebebat; cano sed discolor aequore truncus
urn:cts:latinLit:phi0917.phi001:8.723	Conspicitur. Tenet ille ducem complexibus arctis,
urn:cts:latinLit:phi0917.phi001:8.724	Eripiente mari: nunc victus pondere tanto
urn:cts:latinLit:phi0917.phi001:8.725	Exspectat fluctus, pelagoque iuvante cadaver
urn:cts:latinLit:phi0917.phi001:8.726	Impellit. Postquam sicco iam litore sedit,
urn:cts:latinLit:phi0917.phi001:8.727	Incubuit Magno, lacrimasque effudit in omne
urn:cts:latinLit:phi0917.phi001:8.728	Vulnus, et ad superos obscuraque sidera fatur:
urn:cts:latinLit:phi0917.phi001:8.729	Non pretiosa petit cumulato ture sepulchra
urn:cts:latinLit:phi0917.phi001:8.730	Pompeius, Fortuna, tuus; non pinguis ad astra
urn:cts:latinLit:phi0917.phi001:8.731	Ut ferat e membris Eoos fumus odores,
urn:cts:latinLit:phi0917.phi001:8.732	Ut Romana suum gestent pia colla parentem,
urn:cts:latinLit:phi0917.phi001:8.733	Praeferat ut veteres feralis pompa triumphos,
urn:cts:latinLit:phi0917.phi001:8.734	Ut resonent cantu tristi fora, totus ut ignem
urn:cts:latinLit:phi0917.phi001:8.735	Proiectis moerens exercitus ambiat armis.
urn:cts:latinLit:phi0917.phi001:8.736	Da vilem Magno plebeii funeris arcam,
urn:cts:latinLit:phi0917.phi001:8.737	Quae lacerum corpus siccos effundat in ignes.
urn:cts:latinLit:phi0917.phi001:8.738	Robora non desint misero, nec sordidus ustor.
urn:cts:latinLit:phi0917.phi001:8.739	Sit satis, o superi, quod non Cornelia fuso
urn:cts:latinLit:phi0917.phi001:8.740	Crine iacet, subicique facem complexa maritum
urn:cts:latinLit:phi0917.phi001:8.741	Imperat, extremo sed abest a munere busti
urn:cts:latinLit:phi0917.phi001:8.742	Infelix coniux, nec adhuc a litore longe est.
urn:cts:latinLit:phi0917.phi001:8.743	Sic fatus, parvos iuvenis procul adspicit ignes,
urn:cts:latinLit:phi0917.phi001:8.744	Corpus, vile suis, nullo custode cremantes.
urn:cts:latinLit:phi0917.phi001:8.745	Inde rapit flammas, semiustaque robora membris
urn:cts:latinLit:phi0917.phi001:8.746	Subducens, Quaecumque es, sit, neglecta, nec ulli
urn:cts:latinLit:phi0917.phi001:8.747	Cara tuo, sed Pompeio felicior umbra,
urn:cts:latinLit:phi0917.phi001:8.748	Quod iam compositum violat manus hospita bustum,
urn:cts:latinLit:phi0917.phi001:8.749	Da veniam; si quid sensus post fata relictum est,
urn:cts:latinLit:phi0917.phi001:8.750	Cedis et ipsa rogo, paterisque haec damna sepulchri,
urn:cts:latinLit:phi0917.phi001:8.751	Teque pudet sparsis Pompeii manibus, uri.
urn:cts:latinLit:phi0917.phi001:8.752	Sic fatur, plenusque sinus ardente favilla
urn:cts:latinLit:phi0917.phi001:8.753	Pervolat ad truncum; qui fluctu paene relatus
urn:cts:latinLit:phi0917.phi001:8.754	Litore pendebat. Summas dimovit arenas,
urn:cts:latinLit:phi0917.phi001:8.755	Et collecta procul lacerae fragmenta carinae
urn:cts:latinLit:phi0917.phi001:8.756	Exigua trepidus posuit scrobe. Nobile corpus
urn:cts:latinLit:phi0917.phi001:8.757	Robora nulla premunt, nulla strue membra recumbunt:
urn:cts:latinLit:phi0917.phi001:8.758	Admotus Magnum, non subditus, accipit ignis.
urn:cts:latinLit:phi0917.phi001:8.759	Ile sedens iuxta flammas: O maxime, dixit,
urn:cts:latinLit:phi0917.phi001:8.760	Ductor, et Hesperii maiestas nominis una,
urn:cts:latinLit:phi0917.phi001:8.761	Si tibi iactatu pelagi, si funere nullo
urn:cts:latinLit:phi0917.phi001:8.762	Tristior iste rogus; manes animamque potentem
urn:cts:latinLit:phi0917.phi001:8.763	Officiis averte meis: iniuria fati
urn:cts:latinLit:phi0917.phi001:8.764	Hoc fas esse iubet; ne ponti belua quidquam,
urn:cts:latinLit:phi0917.phi001:8.765	Ne fera, ne volucres, ne saevi Caesaris ira
urn:cts:latinLit:phi0917.phi001:8.766	Audeat: exiguam, quantum potes, accipe flammam,
urn:cts:latinLit:phi0917.phi001:8.767	Romana succense manu. Fortuna recursus
urn:cts:latinLit:phi0917.phi001:8.768	Si det in Hesperiam, non hac in sede quiescent
urn:cts:latinLit:phi0917.phi001:8.769	Tam sacri cineres, sed te Cornelia, Magne,
urn:cts:latinLit:phi0917.phi001:8.770	Accipiet, nostraque manu transfundet in urnam.
urn:cts:latinLit:phi0917.phi001:8.771	Interea parvo signemus litora saxo,
urn:cts:latinLit:phi0917.phi001:8.772	Ut nota sit busti; si quis placare peremptum
urn:cts:latinLit:phi0917.phi001:8.773	Forte volet, plenos et reddere mortis honores;
urn:cts:latinLit:phi0917.phi001:8.774	Inveniat trunci cineres, et norit arenas,
urn:cts:latinLit:phi0917.phi001:8.775	Ad quas, Magne, tuum referat caput. Haec ubi fatus,
urn:cts:latinLit:phi0917.phi001:8.776	Excitat invalidas admoto fomite flammas.
urn:cts:latinLit:phi0917.phi001:8.777	Carpitur, et lentum Magnus destillat in ignem,
urn:cts:latinLit:phi0917.phi001:8.778	Tabe fovens bustum. Sed iam percusserat astra
urn:cts:latinLit:phi0917.phi001:8.779	Aurorae praemissa dies: ille, ordine rupto
urn:cts:latinLit:phi0917.phi001:8.780	Funeris, adtonitus latebras in litore quaerit.
urn:cts:latinLit:phi0917.phi001:8.781	Quam metuis, demens, isto pro crimine poenam,
urn:cts:latinLit:phi0917.phi001:8.782	Quo te fama loquax omnes accepit in annos
urn:cts:latinLit:phi0917.phi001:8.783	Condita laudabit Magni socer impius ossa:
urn:cts:latinLit:phi0917.phi001:8.784	I modo securus veniae, fassusque sepulchrum
urn:cts:latinLit:phi0917.phi001:8.785	Posce caput. Cogit pietas imponere finem
urn:cts:latinLit:phi0917.phi001:8.786	Officio. Semiusta rapit resolutaque nondum
urn:cts:latinLit:phi0917.phi001:8.787	Ossa satis, nervis et inustis plena medullis
urn:cts:latinLit:phi0917.phi001:8.788	Aequorea restinguit aqua, congestaque in unum
urn:cts:latinLit:phi0917.phi001:8.789	Parva clausit humo. Tunc, ne levis aura retectos
urn:cts:latinLit:phi0917.phi001:8.790	Auferret cineres, saxo compressit arenam:
urn:cts:latinLit:phi0917.phi001:8.791	Nautaque ne bustum religato fune moveret,
urn:cts:latinLit:phi0917.phi001:8.792	Inscripsit sacrum semiusto stipite nomen:
urn:cts:latinLit:phi0917.phi001:8.793	HIC SITUS EST MAGNUS. Placet hoc, Fortuna, sepulchrum
urn:cts:latinLit:phi0917.phi001:8.794	Dicere Pompeii, quo condi maluit illum,
urn:cts:latinLit:phi0917.phi001:8.795	Quam terra caruisse socer? Temeraria dextra,
urn:cts:latinLit:phi0917.phi001:8.796	Cur obicis Magno tumulum, manesque vagantes
urn:cts:latinLit:phi0917.phi001:8.797	Includis?  Situs est, qua terra extrema refuso
urn:cts:latinLit:phi0917.phi001:8.798	Pendet in Oceano. Romanum nomen et omne
urn:cts:latinLit:phi0917.phi001:8.799	Imperium Magno est tumuli modus. Obrue saxa,
urn:cts:latinLit:phi0917.phi001:8.800	Crimine plena deum. Si tota est Herculis Oete,
urn:cts:latinLit:phi0917.phi001:8.801	Et iuga tota vacant Bromio Nyseia, quare
urn:cts:latinLit:phi0917.phi001:8.802	Unus in Aegypto Magno lapis   Omnia Lagi
urn:cts:latinLit:phi0917.phi001:8.803	Arva tenere potest, si nullo cespite nomen
urn:cts:latinLit:phi0917.phi001:8.804	Haeserit. Erremus populi, cinerumque tuorum,
urn:cts:latinLit:phi0917.phi001:8.805	Magne, metu nullas Nili calcemus arenas.
urn:cts:latinLit:phi0917.phi001:8.806	Quodsi tam sacro dignaris nomine saxum,
urn:cts:latinLit:phi0917.phi001:8.807	Adde actus tantos, monimentaque maxima rerum:
urn:cts:latinLit:phi0917.phi001:8.808	Adde truces Lepidi motus, Alpinaque bella,
urn:cts:latinLit:phi0917.phi001:8.809	Armaque Sertori, revocato consule, victa,
urn:cts:latinLit:phi0917.phi001:8.810	Et currus, quos egit eques: commercia tuta
urn:cts:latinLit:phi0917.phi001:8.811	Gentibus, et pavidos Cilicas maris. Adde subactam
urn:cts:latinLit:phi0917.phi001:8.812	Barbariem, gentesque vagas, et quidquid in Euro
urn:cts:latinLit:phi0917.phi001:8.813	Regnorum Boreaque iacet. Dic semper ab armis
urn:cts:latinLit:phi0917.phi001:8.814	Civilem repetisse togam: ter curribus actis
urn:cts:latinLit:phi0917.phi001:8.815	Contentum patriae multos donasse triumphos.
urn:cts:latinLit:phi0917.phi001:8.816	Quis capit haec tumulus?  Surgit miserabile bustum
urn:cts:latinLit:phi0917.phi001:8.817	Non ullis plenum titulis, non ordine tanto
urn:cts:latinLit:phi0917.phi001:8.818	Fastorum: solitumque legi super alta deorum
urn:cts:latinLit:phi0917.phi001:8.819	Culmina, et exstructos spoliis hostilibus arcus,
urn:cts:latinLit:phi0917.phi001:8.820	Haud procul est ima Pompeii nomen arena,
urn:cts:latinLit:phi0917.phi001:8.821	Depressum tumulo, quod non legat advena rectus,
urn:cts:latinLit:phi0917.phi001:8.822	Quod, nisi monstratum, Romanus transeat hospes.
urn:cts:latinLit:phi0917.phi001:8.823	Noxia civili tellus Aegyptia fato,
urn:cts:latinLit:phi0917.phi001:8.824	Haud equidem immerito Cumanae carmine vatis
urn:cts:latinLit:phi0917.phi001:8.825	Cautum, ne Nili Pelusia tangeret ora
urn:cts:latinLit:phi0917.phi001:8.826	Hesperius miles, ripasque aestate tumentes.
urn:cts:latinLit:phi0917.phi001:8.827	Quid tibi saeva precer pro tanto crimine tellus?
urn:cts:latinLit:phi0917.phi001:8.828	Vertat aquas Nilus, quo nascitur orbe, retentus,
urn:cts:latinLit:phi0917.phi001:8.829	Et steriles egeant hibernis imbribus agri,
urn:cts:latinLit:phi0917.phi001:8.830	Totaque in Aethiopum putres solvaris arenas.
urn:cts:latinLit:phi0917.phi001:8.831	Nos in templa tuam Romana accepimus Isin,
urn:cts:latinLit:phi0917.phi001:8.832	Semicanesque deos, et sistra iubentia luctus,
urn:cts:latinLit:phi0917.phi001:8.833	Et quem tu plangens hominem testaris Osirin:
urn:cts:latinLit:phi0917.phi001:8.834	Tu nostros, Aegypte, tenes in pulvere Manes.
urn:cts:latinLit:phi0917.phi001:8.835	Tu quoque, cum saevo dederis iam templa tyranno,
urn:cts:latinLit:phi0917.phi001:8.836	Nondum Pompeii cineres, o Roma, petisti:
urn:cts:latinLit:phi0917.phi001:8.837	Exsul adhuc iacet umbra ducis. Si saecula prima
urn:cts:latinLit:phi0917.phi001:8.838	Victoris timuere minas: nunc excipe saltem
urn:cts:latinLit:phi0917.phi001:8.839	Ossa tui Magni, si nondum   subruta fluctu
urn:cts:latinLit:phi0917.phi001:8.840	Invisa tellure sedent. Quis busta timebit?
urn:cts:latinLit:phi0917.phi001:8.841	Quis sacris dignam movisse verebitur umbram?
urn:cts:latinLit:phi0917.phi001:8.842	Imperet hoc nobis utinam scelus, et velit uti
urn:cts:latinLit:phi0917.phi001:8.843	Nostro Roma sinu: satis o nimiumque beatus,
urn:cts:latinLit:phi0917.phi001:8.844	Si mihi contingat manes transferre revulsos
urn:cts:latinLit:phi0917.phi001:8.845	Ausoniam, si tale ducis violare sepulchrum.
urn:cts:latinLit:phi0917.phi001:8.846	Forsitan, aut sulco sterili cum poscere finem
urn:cts:latinLit:phi0917.phi001:8.847	A superis, aut Roma volet feralibus Austris,
urn:cts:latinLit:phi0917.phi001:8.848	Ignibus aut nimiis, aut terrae tecta moventi,
urn:cts:latinLit:phi0917.phi001:8.849	Consilio iussuque deum transibis in urbem,
urn:cts:latinLit:phi0917.phi001:8.850	Magne, tuam, summusque feret tua busta sacerdos.
urn:cts:latinLit:phi0917.phi001:8.851	Nunc quis ad exustam Cancro torrente Syenen
urn:cts:latinLit:phi0917.phi001:8.852	Ibit, et imbrifera siccas sub Pleiade Thebas,
urn:cts:latinLit:phi0917.phi001:8.853	Spectator Nili: quis rubri stagna profundi,
urn:cts:latinLit:phi0917.phi001:8.854	Aut Arabum portus mercis mutator Eoae,
urn:cts:latinLit:phi0917.phi001:8.855	Magne, petet, quem non tumuli venerabile saxum,
urn:cts:latinLit:phi0917.phi001:8.856	Et cinis in summis forsan turbatus arenis
urn:cts:latinLit:phi0917.phi001:8.857	Advertet, manesque tuos placare iuvabit,
urn:cts:latinLit:phi0917.phi001:8.858	Et Casio praeferre Iovi? Nil ista nocebunt
urn:cts:latinLit:phi0917.phi001:8.859	Famae busta tuae. Templis auroque sepultus
urn:cts:latinLit:phi0917.phi001:8.860	Vilior umbra fores: nunc est pro numine summo,
urn:cts:latinLit:phi0917.phi001:8.861	Hoc tumulo Fortuna iacens. Augustius aris
urn:cts:latinLit:phi0917.phi001:8.862	Victoris Libyco pulsatur in aequore saxum.
urn:cts:latinLit:phi0917.phi001:8.863	Tarpeiis qui saepe deis sua tura negarunt,
urn:cts:latinLit:phi0917.phi001:8.864	Inclusum fusco venerentur cespite numen.
urn:cts:latinLit:phi0917.phi001:8.865	Proderit hoc olim, quod non mansura sepulcri
urn:cts:latinLit:phi0917.phi001:8.866	Ardua marmoreo surrexit pondere moles.
urn:cts:latinLit:phi0917.phi001:8.867	Pulveris exigui sparget non longa vetustas
urn:cts:latinLit:phi0917.phi001:8.868	Congeriem, bustumque cadet, mortisque peribunt
urn:cts:latinLit:phi0917.phi001:8.869	Argumenta tuae. Veniet felicior aetas,
urn:cts:latinLit:phi0917.phi001:8.870	Qua sit nulla fides saxum monstrantibus istud:
urn:cts:latinLit:phi0917.phi001:8.871	Atque erit Aegyptus populis fortasse nepotum
urn:cts:latinLit:phi0917.phi001:8.872	Tam mendax Magni tumulo, quam Creta Tonantis.
urn:cts:latinLit:phi0917.phi001:9.1	At non in Pharia manes iacuere favilla,
urn:cts:latinLit:phi0917.phi001:9.2	Nec cinis exiguus tantam compescuit umbram:
urn:cts:latinLit:phi0917.phi001:9.3	Prosiluit busto, semustaque membra relinquens
urn:cts:latinLit:phi0917.phi001:9.4	Degeneremque rogum, sequitur convexa Tonantis,
urn:cts:latinLit:phi0917.phi001:9.5	Qua niger astriferis connectitur axibus aer,
urn:cts:latinLit:phi0917.phi001:9.6	Quaque patet terras inter lunaeque meatus,
urn:cts:latinLit:phi0917.phi001:9.7	(Semidei manes habitant, quos ignea virtus
urn:cts:latinLit:phi0917.phi001:9.8	Innocuos vita patientes aetheris imi
urn:cts:latinLit:phi0917.phi001:9.9	Fecit) et aeternos animam  collegit in orbes.
urn:cts:latinLit:phi0917.phi001:9.10	Non illuc auro positi, nec ture sepulti
urn:cts:latinLit:phi0917.phi001:9.11	Perveniunt. Illic postquam se lumine vero
urn:cts:latinLit:phi0917.phi001:9.12	Implevit, stellasque vagas miratur, et astra
urn:cts:latinLit:phi0917.phi001:9.13	Fixa polis, vidit quanta sub nocte iaceret
urn:cts:latinLit:phi0917.phi001:9.14	Nostra dies, risitque sui ludibria trunci.
urn:cts:latinLit:phi0917.phi001:9.15	Hinc super Emathiae campos, et signa cruenti
urn:cts:latinLit:phi0917.phi001:9.16	Caesaris, ac sparsas volitavit in aequore classes;
urn:cts:latinLit:phi0917.phi001:9.17	Et scelerum vindex in sancto pectore Bruti
urn:cts:latinLit:phi0917.phi001:9.18	Sedit, et invicti posuit se mente Catonis.
urn:cts:latinLit:phi0917.phi001:9.19	Ille, ubi pendebant casus, dubiumque manebat,
urn:cts:latinLit:phi0917.phi001:9.20	Quem mundi dominum facerent civilia bella,
urn:cts:latinLit:phi0917.phi001:9.21	Oderat et Magnum, quamvis comes isset in arma,
urn:cts:latinLit:phi0917.phi001:9.22	Auspiciis raptus patriae ductuque senatus:
urn:cts:latinLit:phi0917.phi001:9.23	At post Thessalicas clades iam pectore toto
urn:cts:latinLit:phi0917.phi001:9.24	Pompeianus erat. Patriam tutore carentem
urn:cts:latinLit:phi0917.phi001:9.25	Excepit, populi trepidantia membra refovit,
urn:cts:latinLit:phi0917.phi001:9.26	Ignavis manibus proiectos reddidit enses,
urn:cts:latinLit:phi0917.phi001:9.27	Nec regnum cupiens gessit civilia bella,
urn:cts:latinLit:phi0917.phi001:9.28	Nec servire timens. Nil caussa fecit in armis
urn:cts:latinLit:phi0917.phi001:9.29	Ipse sua: totae post Magni funera partes
urn:cts:latinLit:phi0917.phi001:9.30	Libertatis erant: quas ne per litora fusas
urn:cts:latinLit:phi0917.phi001:9.31	Colligeret rapido victoria Caesaris actu,
urn:cts:latinLit:phi0917.phi001:9.32	Corcyrae secreta petit, ac mille carinis
urn:cts:latinLit:phi0917.phi001:9.33	Abstulit Emathiae secum fragmenta ruinae.
urn:cts:latinLit:phi0917.phi001:9.34	Quis ratibus tantis fugientia crederet ire
urn:cts:latinLit:phi0917.phi001:9.35	Agmina? quis pelagus victas arctasse carinas?
urn:cts:latinLit:phi0917.phi001:9.36	Dorida tunc Malean, et apertam Taenaron umbris,
urn:cts:latinLit:phi0917.phi001:9.37	Inde Cythera petit: Boreaque urgente carinas
urn:cts:latinLit:phi0917.phi001:9.38	Creta fugit: Dictaea legit, cedentibus undis,
urn:cts:latinLit:phi0917.phi001:9.39	Litora.  Tunc ausum classi praecludere portus
urn:cts:latinLit:phi0917.phi001:9.40	Impulit ac saevas meritum Phycunta rapinas
urn:cts:latinLit:phi0917.phi001:9.41	Sparsit: et hinc placidis alto delabitur auris
urn:cts:latinLit:phi0917.phi001:9.42	In litus, Palinure, tuum: (neque enim aequore tantum
urn:cts:latinLit:phi0917.phi001:9.43	Ausonio monumenta tenes, portusque quietos
urn:cts:latinLit:phi0917.phi001:9.44	Testatur Libye Phrygio placuisse magistro;)
urn:cts:latinLit:phi0917.phi001:9.45	Cum procul ex alto tendentes vela carinae
urn:cts:latinLit:phi0917.phi001:9.46	Ancipites tenuere animos, sociosne malorum,
urn:cts:latinLit:phi0917.phi001:9.47	An veherent hostes. Praeceps facit omne timendum
urn:cts:latinLit:phi0917.phi001:9.48	Victor, et in nulla non creditur esse carina.
urn:cts:latinLit:phi0917.phi001:9.49	Ast illae puppes luctus planctusque ferebant,
urn:cts:latinLit:phi0917.phi001:9.50	Et mala vel duri lacrimas motura Catonis.
urn:cts:latinLit:phi0917.phi001:9.51	Nam postquam frustra precibus Cornelia nautas
urn:cts:latinLit:phi0917.phi001:9.52	Privignique fugam tenuit, ne forte repulsus
urn:cts:latinLit:phi0917.phi001:9.53	Litoribus Phariis remearet in aequora truncus,
urn:cts:latinLit:phi0917.phi001:9.54	Ostenditque rogum non iusti flamma sepulchri:
urn:cts:latinLit:phi0917.phi001:9.55	Ergo indigna fui, dixit, Fortuna, marito
urn:cts:latinLit:phi0917.phi001:9.56	Accendisse rogum, gelidosque effusa per artus
urn:cts:latinLit:phi0917.phi001:9.57	Incubuisse viro? laceros exurere crines?
urn:cts:latinLit:phi0917.phi001:9.58	Membraque dispersi pelago componere Magni?
urn:cts:latinLit:phi0917.phi001:9.59	Vulneribus cunctis largos infundere fletus?
urn:cts:latinLit:phi0917.phi001:9.60	Ossibus et tepida vestes implere favilla,
urn:cts:latinLit:phi0917.phi001:9.61	Quidquid ab extincto licuisset tollere busto,
urn:cts:latinLit:phi0917.phi001:9.62	In templis sparsura deum?  Sine funeris ullo
urn:cts:latinLit:phi0917.phi001:9.63	Ardet honore rogus: manis hoc   Aegyptia forsan
urn:cts:latinLit:phi0917.phi001:9.64	Obtulit officium grave manibus.  O bene nudi
urn:cts:latinLit:phi0917.phi001:9.65	Crassorum cineres !   Pompeio contigit igni
urn:cts:latinLit:phi0917.phi001:9.66	Inidia maiore deum.  Similisne malorum
urn:cts:latinLit:phi0917.phi001:9.67	Sors mihi semper erit? numquam dare busta licebit
urn:cts:latinLit:phi0917.phi001:9.68	Coniugibus? numquam plenas plangemus ad urnas?
urn:cts:latinLit:phi0917.phi001:9.69	Quid porro tumulis opus est, aut ulla requiris
urn:cts:latinLit:phi0917.phi001:9.70	Instrumenta, dolor ?  Non toto pectore portas
urn:cts:latinLit:phi0917.phi001:9.71	Impia Pompeium? non imis haeret imago
urn:cts:latinLit:phi0917.phi001:9.72	Visceribus?  Quaerat cineres victura superstes.
urn:cts:latinLit:phi0917.phi001:9.73	Nunc tamen hinc longe qui fulget luce maligna
urn:cts:latinLit:phi0917.phi001:9.74	Ignis, adhuc aliquid. Phario de litore surgens,
urn:cts:latinLit:phi0917.phi001:9.75	Ostendit mihi, Magne, tui. Iam flamma resedit,
urn:cts:latinLit:phi0917.phi001:9.76	Pompeiumque ferens vanescit solis ad ortus
urn:cts:latinLit:phi0917.phi001:9.77	Fumus, et invisi tendunt mihi carbasa venti.
urn:cts:latinLit:phi0917.phi001:9.78	Non mihi nunc tellus Pompeio si qua triumphos
urn:cts:latinLit:phi0917.phi001:9.79	Victa dedit, non alta terens Capitolia currus
urn:cts:latinLit:phi0917.phi001:9.80	Gratior: elapsus felix de pectore Magnus;
urn:cts:latinLit:phi0917.phi001:9.81	Hunc volumus, quem Nilus habet, terraeque nocenti
urn:cts:latinLit:phi0917.phi001:9.82	Non haerere queror: crimen commendat arenas.
urn:cts:latinLit:phi0917.phi001:9.83	[Linquere, si qua fides, Pelusia litora nolo.]
urn:cts:latinLit:phi0917.phi001:9.84	Tu pete bellorum casus, et signa per orbem,
urn:cts:latinLit:phi0917.phi001:9.85	Sexte, paterna move: namque haec mandata reliquit
urn:cts:latinLit:phi0917.phi001:9.86	Pompeius vobis in nostra condita cura:
urn:cts:latinLit:phi0917.phi001:9.87	"Me cum fatalis leto damnaverit hora,
urn:cts:latinLit:phi0917.phi001:9.88	Excipite, o nati, bellum civile, nec umquam,
urn:cts:latinLit:phi0917.phi001:9.89	Dum tetris aliquis nostra de stirpe manebit,
urn:cts:latinLit:phi0917.phi001:9.90	Caesaribus regnare vacet.  Vel sceptra, vel urbes
urn:cts:latinLit:phi0917.phi001:9.91	Libertate sua validas impellite fama
urn:cts:latinLit:phi0917.phi001:9.92	Nominis: has vobis partes, haec arma relinquo.
urn:cts:latinLit:phi0917.phi001:9.93	Inveniet classes, quisquis Pompeius in undas
urn:cts:latinLit:phi0917.phi001:9.94	Venerit: et noster nullis non gentibus heres
urn:cts:latinLit:phi0917.phi001:9.95	Bella dabit: tantum indomitos memoresque paterni
urn:cts:latinLit:phi0917.phi001:9.96	Iuris habete animos.  Uni parere decebit,
urn:cts:latinLit:phi0917.phi001:9.97	Si faciet partes pro libertate, Catoni."
urn:cts:latinLit:phi0917.phi001:9.98	Exsolvi tibi, Magne, fidem; mandata peregi.
urn:cts:latinLit:phi0917.phi001:9.99	Insidiae valuere tuae, deceptaque vixi,
urn:cts:latinLit:phi0917.phi001:9.100	Ne mihi commissas auferrem perfida voces.
urn:cts:latinLit:phi0917.phi001:9.101	Iam nunc te per inane chaos, per Tartara, coniux,
urn:cts:latinLit:phi0917.phi001:9.102	Si sunt ulla, sequar: quam longo tradita leto,
urn:cts:latinLit:phi0917.phi001:9.103	Incertum est: poenas animae vivacis ab ipsa
urn:cts:latinLit:phi0917.phi001:9.104	Ante feram. Potuit cernens tua vulnera, Magne,
urn:cts:latinLit:phi0917.phi001:9.105	Non fugere in mortem: planctu concussa peribit,
urn:cts:latinLit:phi0917.phi001:9.106	Effluet in lacrimas; numquam veniemus ad enses,
urn:cts:latinLit:phi0917.phi001:9.107	Aut laqueos, aut praecipites per inania iactus.
urn:cts:latinLit:phi0917.phi001:9.108	Turpe, mori post te solo non posse dolore.
urn:cts:latinLit:phi0917.phi001:9.109	Sic ubi fata, caput ferali obduxit amictu,
urn:cts:latinLit:phi0917.phi001:9.110	Decrevitque pati tenebras, puppisque cavernis
urn:cts:latinLit:phi0917.phi001:9.111	Delituit: saevumque arcte complexa dolorem
urn:cts:latinLit:phi0917.phi001:9.112	Perfruitur lacrimis, et amat pro coniuge luctum.
urn:cts:latinLit:phi0917.phi001:9.113	Illam non fluctus stridensque rudentibus Eurus
urn:cts:latinLit:phi0917.phi001:9.114	Movit, et exsurgens ad summa pericula clamor:
urn:cts:latinLit:phi0917.phi001:9.115	Votaque sollicitis faciens contraria nautis,
urn:cts:latinLit:phi0917.phi001:9.116	Composita in mortem iacuit, favitque procellis.
urn:cts:latinLit:phi0917.phi001:9.117	Prima ratem Cypros spumantibus accipit undis:
urn:cts:latinLit:phi0917.phi001:9.118	Inde tenens pelagus, sed iam moderatior, Eurus
urn:cts:latinLit:phi0917.phi001:9.119	In Libycas egit sedes, et castra Catonis.
urn:cts:latinLit:phi0917.phi001:9.120	Tristis, ut in multo mens est praesaga timore,
urn:cts:latinLit:phi0917.phi001:9.121	Adspexit patrios comites e litore Magnus,
urn:cts:latinLit:phi0917.phi001:9.122	Et fratrem: medias praeceps tunc fertur ad undas:
urn:cts:latinLit:phi0917.phi001:9.123	Dic ubi sit, germane, parens: stat summa caputque
urn:cts:latinLit:phi0917.phi001:9.124	Orbis, an occidimus? Romanaque Magnus ad umbras
urn:cts:latinLit:phi0917.phi001:9.125	Abstulit?  Haec fatur: quem contra talia frater:
urn:cts:latinLit:phi0917.phi001:9.126	O felix, quem Sors alias dispersit in oras,
urn:cts:latinLit:phi0917.phi001:9.127	Quique nefas audis: oculos, germane, nocentes
urn:cts:latinLit:phi0917.phi001:9.128	Spectato genitore fero. Non Caesaris armis
urn:cts:latinLit:phi0917.phi001:9.129	Occubuit, dignoque perit auctore ruinae:
urn:cts:latinLit:phi0917.phi001:9.130	Rege sub impuro Nilotica rura tenente,
urn:cts:latinLit:phi0917.phi001:9.131	Hospitii fretus superis et munere tanto
urn:cts:latinLit:phi0917.phi001:9.132	In proavos, cecidit donati victima regni.
urn:cts:latinLit:phi0917.phi001:9.133	Vidi ego magnanimi lacerantes pectora patris:
urn:cts:latinLit:phi0917.phi001:9.134	Nec credens Pharium tantum potuisse tyrannum,
urn:cts:latinLit:phi0917.phi001:9.135	Litore Niliaco socerum iam stare putavi.
urn:cts:latinLit:phi0917.phi001:9.136	Sed me nec sanguis, nec tantum vulnera nostri
urn:cts:latinLit:phi0917.phi001:9.137	Adfecere senis, quantum gestata per urbem
urn:cts:latinLit:phi0917.phi001:9.138	Ora ducis, quae transfixo sublimia pilo
urn:cts:latinLit:phi0917.phi001:9.139	Vidimus: haec, fama est, oculis victoria iniqui
urn:cts:latinLit:phi0917.phi001:9.140	Servari; scelerisque fidem quaesisse tyrannum.
urn:cts:latinLit:phi0917.phi001:9.141	Nam corpus Phariaene canes avidaeque volucres
urn:cts:latinLit:phi0917.phi001:9.142	Distulerint, an furtivus, quem vidimus, ignis
urn:cts:latinLit:phi0917.phi001:9.143	Solverit, ignoro. Quaecumque iniuria fati
urn:cts:latinLit:phi0917.phi001:9.144	Abstulit hos artus, superis haec crimina dono:
urn:cts:latinLit:phi0917.phi001:9.145	Servata de parte queror. Cum talia Magnus
urn:cts:latinLit:phi0917.phi001:9.146	Audisset, non in gemitus lacrimasque dolorem
urn:cts:latinLit:phi0917.phi001:9.147	Effudit; iustaque furens pietate profatur:
urn:cts:latinLit:phi0917.phi001:9.148	Praecipitate rates e sicco litore, nautae;
urn:cts:latinLit:phi0917.phi001:9.149	Classis in adversos erumpat remige ventos:
urn:cts:latinLit:phi0917.phi001:9.150	Ite, duces, mecum: numquam civilibus armis
urn:cts:latinLit:phi0917.phi001:9.151	Tanta fuit merces, inhumatos condere manes,
urn:cts:latinLit:phi0917.phi001:9.152	Sanguine semiviri Magnum satiare tyranni.
urn:cts:latinLit:phi0917.phi001:9.153	Non ego Pellaeas arces, adytisque retectum
urn:cts:latinLit:phi0917.phi001:9.154	Corpus Alexandri pigra Mareotide mergam?
urn:cts:latinLit:phi0917.phi001:9.155	Non mihi pyramidum tumulis evulsus Amasis
urn:cts:latinLit:phi0917.phi001:9.156	Atque alii reges Nilo torrente natabunt?
urn:cts:latinLit:phi0917.phi001:9.157	Omnia dent poenas nudo tibi, Magne, sepulchra:
urn:cts:latinLit:phi0917.phi001:9.158	Evolvam busto iam numen gentibus Isin,
urn:cts:latinLit:phi0917.phi001:9.159	Et sacer in Magni cineres mactabitur Apis,
urn:cts:latinLit:phi0917.phi001:9.160	Et tectum lino spargam per vulgus Osirin,
urn:cts:latinLit:phi0917.phi001:9.161	Suppositisque deis uram caput. Has mihi poenas
urn:cts:latinLit:phi0917.phi001:9.162	Terra dabit: linquam vacuos cultoribus agros,
urn:cts:latinLit:phi0917.phi001:9.163	Nec, Nilus cui crescat, erit: solusque tenebis
urn:cts:latinLit:phi0917.phi001:9.164	Aegyptum   populis, genitor, superisque fugatis.
urn:cts:latinLit:phi0917.phi001:9.165	Dixerat, et classem saevas rapiebat in undas.
urn:cts:latinLit:phi0917.phi001:9.166	Sed Cato laudatam iuvenis compescuit iram.
urn:cts:latinLit:phi0917.phi001:9.167	Interea totis, audito funere Magni,
urn:cts:latinLit:phi0917.phi001:9.168	Litoribus sonuit percussus planctibus aether:
urn:cts:latinLit:phi0917.phi001:9.169	Exemploque carens et nulli cognitus aevo
urn:cts:latinLit:phi0917.phi001:9.170	Luctus erat, mortem populos deflere potentis.
urn:cts:latinLit:phi0917.phi001:9.171	Sed magis, ut visa est, lacrimis exhausta, solutas
urn:cts:latinLit:phi0917.phi001:9.172	In vultus effusa comas, Cornelia puppi
urn:cts:latinLit:phi0917.phi001:9.173	Egrediens, rursus geminato verbere plangunt.
urn:cts:latinLit:phi0917.phi001:9.174	Ut primum in sociae pervenit litora terrae,
urn:cts:latinLit:phi0917.phi001:9.175	Collegit vestes, miserique insignia Magni,
urn:cts:latinLit:phi0917.phi001:9.176	Armaque, et impressas auro, quas gesserat olim,
urn:cts:latinLit:phi0917.phi001:9.177	Exuvias, pictasque togas, velamina summo
urn:cts:latinLit:phi0917.phi001:9.178	Ter conspecta Iovi, funestoque intulit igni.
urn:cts:latinLit:phi0917.phi001:9.179	Ille fuit miserae Magni cinis. Accipit omnis
urn:cts:latinLit:phi0917.phi001:9.180	Exemplum pietas, et toto litore busta
urn:cts:latinLit:phi0917.phi001:9.181	Surgunt, Thessalicis reddentia manibus ignem.
urn:cts:latinLit:phi0917.phi001:9.182	Sic, ubi, depastis submittere gramina campis
urn:cts:latinLit:phi0917.phi001:9.183	Et renovare parans hibernas Apulus herbas,
urn:cts:latinLit:phi0917.phi001:9.184	Igne fovet terras, simul et Garganus et arva
urn:cts:latinLit:phi0917.phi001:9.185	Vulturis et calidi lucent buceta Matini.
urn:cts:latinLit:phi0917.phi001:9.186	Non tamen ad Magni pervenit gratius umbras
urn:cts:latinLit:phi0917.phi001:9.187	Omne quod in superos audet convicia vulgus,
urn:cts:latinLit:phi0917.phi001:9.188	Pompeiumque deis obicit, quam pauca Catonis
urn:cts:latinLit:phi0917.phi001:9.189	Verba, sed a pleno venientia pectore veri.
urn:cts:latinLit:phi0917.phi001:9.190	Civis obit, inquit, multo maioribus impar
urn:cts:latinLit:phi0917.phi001:9.191	Nosse modum iuris, sed in hoc tamen utilis aevo,
urn:cts:latinLit:phi0917.phi001:9.192	Cui non ulla fuit isti reverentia, salva
urn:cts:latinLit:phi0917.phi001:9.193	Libertate potens, et solus plebe parata
urn:cts:latinLit:phi0917.phi001:9.194	Privatus servire sibi, rectorque senatus,
urn:cts:latinLit:phi0917.phi001:9.195	Sed regnantis, erat.  Nil belli iure poposcit:
urn:cts:latinLit:phi0917.phi001:9.196	Quaeque dari voluit, voluit sibi posse negari.
urn:cts:latinLit:phi0917.phi001:9.197	Immodicas possedit opes, sed plura retentis
urn:cts:latinLit:phi0917.phi001:9.198	Intulit: invasit ferrum, sed ponere norat.
urn:cts:latinLit:phi0917.phi001:9.199	Praetulit arma togae: sed pacem armatus amavit.
urn:cts:latinLit:phi0917.phi001:9.200	Iuvit sumta ducem, iuvit dimissa potestas.
urn:cts:latinLit:phi0917.phi001:9.201	Casta domus, luxuque carens, corruptaque numquam
urn:cts:latinLit:phi0917.phi001:9.202	Fortuna domini. Clarum et venerabile nomen
urn:cts:latinLit:phi0917.phi001:9.203	Gentibus, et multum nostrae quod proderat urbi.
urn:cts:latinLit:phi0917.phi001:9.204	Olim vera fides, Sulla Marioque receptis,
urn:cts:latinLit:phi0917.phi001:9.205	Libertatis obit: Pompeio rebus ademto
urn:cts:latinLit:phi0917.phi001:9.206	Nunc et ficta perit. Non iam regnare pudebit:
urn:cts:latinLit:phi0917.phi001:9.207	Nec color imperii, nec frons erit ulla senatus.
urn:cts:latinLit:phi0917.phi001:9.208	O felix, cui summa dies fuit obvia victo,
urn:cts:latinLit:phi0917.phi001:9.209	Et cui quaerendos Pharium scelus obtulit enses!
urn:cts:latinLit:phi0917.phi001:9.210	Forsitan in soceri potuisset vivere regno.
urn:cts:latinLit:phi0917.phi001:9.211	Scire mori, sors prima viris, sed proxima cogi.
urn:cts:latinLit:phi0917.phi001:9.212	Et mihi, si fatis aliena in iura vemimus,
urn:cts:latinLit:phi0917.phi001:9.213	Da talem, Fortuna, Iubam: non deprecor hosti
urn:cts:latinLit:phi0917.phi001:9.214	Servari, dum me servet cervice recisa.
urn:cts:latinLit:phi0917.phi001:9.215	Vocibus his maior, quam si Romana sonarent
urn:cts:latinLit:phi0917.phi001:9.216	Rostra ducis laudes, generosam venit ad umbram
urn:cts:latinLit:phi0917.phi001:9.217	Mortis honos.   Fremit interea discordia vulgi
urn:cts:latinLit:phi0917.phi001:9.218	Castrorum, bellique piget post funera Magni,
urn:cts:latinLit:phi0917.phi001:9.219	Cum Tarchondimotus linquendi signa Catonis
urn:cts:latinLit:phi0917.phi001:9.220	Sustulit. Hunc rapta fugientem  classe secutus
urn:cts:latinLit:phi0917.phi001:9.221	Litus in extremum, tali Cato voce notavit:
urn:cts:latinLit:phi0917.phi001:9.222	O numquam pacate Ciliae, iterumne rapinas
urn:cts:latinLit:phi0917.phi001:9.223	Vadis in aequoreas? Magnum Fortuna removit:
urn:cts:latinLit:phi0917.phi001:9.224	Iam pelago pirata redis. Tunc respicit omnes
urn:cts:latinLit:phi0917.phi001:9.225	In coetu motuque viros: quorum unus, aperta
urn:cts:latinLit:phi0917.phi001:9.226	Mente fugae, tali compellat voce regentem:
urn:cts:latinLit:phi0917.phi001:9.227	Nos, Cato, da veniam, Pompeii duxit in arma
urn:cts:latinLit:phi0917.phi001:9.228	Non belli civilis amor, partesque favore
urn:cts:latinLit:phi0917.phi001:9.229	Fecimus. Ille iacet, quem paci praetulit orbis,
urn:cts:latinLit:phi0917.phi001:9.230	Caussaque nostra perit: patrios permitte penates,
urn:cts:latinLit:phi0917.phi001:9.231	Desertamque domum, dulcesque revisere natos.
urn:cts:latinLit:phi0917.phi001:9.232	Nam quis erit finis, si nec Pharsalia, pugnas,
urn:cts:latinLit:phi0917.phi001:9.233	Nec Pompeius erit?  Perierunt tempora vitae,
urn:cts:latinLit:phi0917.phi001:9.234	Mars eat in tutum: iustas sibi nostra senectus
urn:cts:latinLit:phi0917.phi001:9.235	Prospiciat flammas. Bellum civile sepulchra
urn:cts:latinLit:phi0917.phi001:9.236	Vix ducibus praestare potest. Non barbara victos
urn:cts:latinLit:phi0917.phi001:9.237	Regna manent: non Armenium mihi saeva minatur,
urn:cts:latinLit:phi0917.phi001:9.238	Aut Scythicum Fortuna iugum: sub iura togati
urn:cts:latinLit:phi0917.phi001:9.239	Civis eo. Quisquis Magno vivente secundus,
urn:cts:latinLit:phi0917.phi001:9.240	Hic mihi primus erit: sacris praestabitur umbris
urn:cts:latinLit:phi0917.phi001:9.241	Summus honor; dominum, quem clades cogit, habebo;
urn:cts:latinLit:phi0917.phi001:9.242	Nullum, Magne, ducem. Te solum in bella secutus,
urn:cts:latinLit:phi0917.phi001:9.243	Post te fata sequar: neque enim sperare secunda
urn:cts:latinLit:phi0917.phi001:9.244	Fas mihi, nec liceat. Fortuna cuncta tenentur
urn:cts:latinLit:phi0917.phi001:9.245	Caesaris: Emathium sparsit victoria ferrum.
urn:cts:latinLit:phi0917.phi001:9.246	Clausa fides miseris, et toto solus in orbe est,
urn:cts:latinLit:phi0917.phi001:9.247	Qui velit ac possit victis praestare salutem.
urn:cts:latinLit:phi0917.phi001:9.248	Pompeio scelus est bellum civile peremto,
urn:cts:latinLit:phi0917.phi001:9.249	Quo fuerat vivente fides.  Si publica iura,
urn:cts:latinLit:phi0917.phi001:9.250	Si semper patriam sequeris, Cato, signa petamus,
urn:cts:latinLit:phi0917.phi001:9.251	Romanus quae consul habet. Sic ille profatus
urn:cts:latinLit:phi0917.phi001:9.252	Insiluit puppi, iuvenum comitante tumultu.
urn:cts:latinLit:phi0917.phi001:9.253	Actum Romanis fuerat de rebus, et omnis
urn:cts:latinLit:phi0917.phi001:9.254	Indiga servitii fervebat litore plebes.
urn:cts:latinLit:phi0917.phi001:9.255	Erupere ducis sacro de pectore voces:
urn:cts:latinLit:phi0917.phi001:9.256	Ergo pari voto gessisti bella, iuventus,
urn:cts:latinLit:phi0917.phi001:9.257	Tu quoque pro dominis, et Pompeiana fuisti,
urn:cts:latinLit:phi0917.phi001:9.258	Non Romana manus?      Quod non in regna laboras,
urn:cts:latinLit:phi0917.phi001:9.259	Quod tibi, non ducibus, vivis morerisque, quod orbem
urn:cts:latinLit:phi0917.phi001:9.260	Adquiris nulli, quod iam tibi vincere tutum est,
urn:cts:latinLit:phi0917.phi001:9.261	Bella fugis, quaerisque iugum cervice vacante,
urn:cts:latinLit:phi0917.phi001:9.262	Et nescis sine rege pati?  Nunc caussa pericli
urn:cts:latinLit:phi0917.phi001:9.263	Digna viris. Vestro potuit Pompeius abuti
urn:cts:latinLit:phi0917.phi001:9.264	Sanguine: nunc patriae iugulos ensesque negatis,
urn:cts:latinLit:phi0917.phi001:9.265	Cum prope libertas?  Unum Fortuna reliquit
urn:cts:latinLit:phi0917.phi001:9.266	Iam tribus e dominis. Pudeat: plus regia Nili
urn:cts:latinLit:phi0917.phi001:9.267	Contulit in leges, et Parthi militis arcus.
urn:cts:latinLit:phi0917.phi001:9.268	Ite, o degeneres, Ptolemaei munus et arma
urn:cts:latinLit:phi0917.phi001:9.269	Spernite. Quis vestras ulla putet esse nocentes
urn:cts:latinLit:phi0917.phi001:9.270	Caede manus?   Credet faciles sibi terga dedisse,
urn:cts:latinLit:phi0917.phi001:9.271	Credet ab Emathiis primos fugisse Philippis.
urn:cts:latinLit:phi0917.phi001:9.272	Vadite securi: meruistis indice vitam
urn:cts:latinLit:phi0917.phi001:9.273	Caesare, non armis, non obsidione subacti.
urn:cts:latinLit:phi0917.phi001:9.274	O famuli turpes, domini post fata prioris
urn:cts:latinLit:phi0917.phi001:9.275	Itis ad heredem.  Cur non maiora mereri,
urn:cts:latinLit:phi0917.phi001:9.276	Quam vitam veniamque, libet?   Rapiatur in undas
urn:cts:latinLit:phi0917.phi001:9.277	Infelix Magni coniux, prolesque Metelli:
urn:cts:latinLit:phi0917.phi001:9.278	Ducite Pompeios: Ptolemaei vincite munus.
urn:cts:latinLit:phi0917.phi001:9.279	Nostra quoque inviso quisquis feret ora tyranno,
urn:cts:latinLit:phi0917.phi001:9.280	Non parva mercede dabit.   Sciet ista iuventus
urn:cts:latinLit:phi0917.phi001:9.281	Cervicis pretio bene se mea signa secutam.
urn:cts:latinLit:phi0917.phi001:9.282	Quin agite, et magna meritum  cum caede parate:
urn:cts:latinLit:phi0917.phi001:9.283	Ignavum scelus est tantum fuga.  Dixit: et omnes
urn:cts:latinLit:phi0917.phi001:9.284	Haud aliter medio revocavit ab aequore puppes,
urn:cts:latinLit:phi0917.phi001:9.285	Quam, simul effetas linquunt examina ceras,
urn:cts:latinLit:phi0917.phi001:9.286	Atque oblita favi non miscent nexibus alas,
urn:cts:latinLit:phi0917.phi001:9.287	Sed sibi quaeque volat, nec iam degustat amarum
urn:cts:latinLit:phi0917.phi001:9.288	Desidiosa thymum: Phrygii sonus increpat aeris,
urn:cts:latinLit:phi0917.phi001:9.289	Adtonitae posuere fugam, studiumque laboris
urn:cts:latinLit:phi0917.phi001:9.290	Floriferi repetunt, et sparsi mellis amorem:
urn:cts:latinLit:phi0917.phi001:9.291	Gaudet in Hyblaeo securus gramine pastor
urn:cts:latinLit:phi0917.phi001:9.292	Divitias servasse casae: sic voce Catonis
urn:cts:latinLit:phi0917.phi001:9.293	Inculcata viris iusti patientia Martis.
urn:cts:latinLit:phi0917.phi001:9.294	Iamque acta belli non doctas ferre quietem
urn:cts:latinLit:phi0917.phi001:9.295	Constituit mentes serieque agitare laborum.
urn:cts:latinLit:phi0917.phi001:9.296	Primum litoreis miles lassatur arenis:
urn:cts:latinLit:phi0917.phi001:9.297	Proximus in muros et moenia Cyrenarum
urn:cts:latinLit:phi0917.phi001:9.298	Est labor: exclusus nulla se vindicat ira:
urn:cts:latinLit:phi0917.phi001:9.299	Poenaque de victis sola est, vicisse, Catoni.
urn:cts:latinLit:phi0917.phi001:9.300	Inde peti placuit Libyci contermina Maris
urn:cts:latinLit:phi0917.phi001:9.301	Regna Iubae; sed iter mediis natura vetabat
urn:cts:latinLit:phi0917.phi001:9.302	Syrtibus: has audax sperat sibi cedere virtus.
urn:cts:latinLit:phi0917.phi001:9.303	Syrtes vel, primam mundo natura figuram
urn:cts:latinLit:phi0917.phi001:9.304	Cum daret, in dubio pelagi terraeque reliquit;
urn:cts:latinLit:phi0917.phi001:9.305	(Nam neque subsedit penitus, quo stagna profundi
urn:cts:latinLit:phi0917.phi001:9.306	Acciperet, nec se defendit ab aequore tellus;
urn:cts:latinLit:phi0917.phi001:9.307	Ambigua sed lege loci iacet invia sedes:
urn:cts:latinLit:phi0917.phi001:9.308	Aequora fracta vadis, abruptaque terra profundo,
urn:cts:latinLit:phi0917.phi001:9.309	Et post multa sonant proiecti litora fluctus.
urn:cts:latinLit:phi0917.phi001:9.310	Sic male deseruit, nullosque exegit in usus
urn:cts:latinLit:phi0917.phi001:9.311	Hanc partem natura sui.) vel plenior alto
urn:cts:latinLit:phi0917.phi001:9.312	Olim Syrtis erat pelago, penitusque natabat:
urn:cts:latinLit:phi0917.phi001:9.313	Sed rapidus Titan, ponto sua lumina pascens,
urn:cts:latinLit:phi0917.phi001:9.314	Aequora subduxit zonae vicina perustae:
urn:cts:latinLit:phi0917.phi001:9.315	Et nunc pontus adhuc Phoebo siccante repugnat.
urn:cts:latinLit:phi0917.phi001:9.316	Mox ubi damnosum radios admoverit aevum,
urn:cts:latinLit:phi0917.phi001:9.317	Tellus Syrtis erit: nam iam brevis unda superne
urn:cts:latinLit:phi0917.phi001:9.318	Innatat, et late periturum deficit aequor.
urn:cts:latinLit:phi0917.phi001:9.319	Ut primum remis actum mare propulit omne
urn:cts:latinLit:phi0917.phi001:9.320	Classis onus, densis fremuit niger imbribus Auster
urn:cts:latinLit:phi0917.phi001:9.321	In sua regna furens: tentatum classibus aequor
urn:cts:latinLit:phi0917.phi001:9.322	Turbine defendit, longeque a Syrtibus undas
urn:cts:latinLit:phi0917.phi001:9.323	Egit, et illato confregit litore pontum.
urn:cts:latinLit:phi0917.phi001:9.324	Tum quarum recto deprendit carbasa malo
urn:cts:latinLit:phi0917.phi001:9.325	Eripuit nautis; frustraque rudentibus ausis
urn:cts:latinLit:phi0917.phi001:9.326	Vela negare Noto, spatium vicere carinae,
urn:cts:latinLit:phi0917.phi001:9.327	Atque ultra proram tumuit sinus. Omnia si quis
urn:cts:latinLit:phi0917.phi001:9.328	Providus antennae suffixit lintea summae,
urn:cts:latinLit:phi0917.phi001:9.329	Vincitur, et nudis avertitur armamentis.
urn:cts:latinLit:phi0917.phi001:9.330	Sors melior classi, quae fluctibus incidit altis,
urn:cts:latinLit:phi0917.phi001:9.331	Et certo iactata mari. Quaecumque levatae
urn:cts:latinLit:phi0917.phi001:9.332	Arboribus caesis flatum effudere frementem,
urn:cts:latinLit:phi0917.phi001:9.333	Abstulit has ventis liber contraria volvens
urn:cts:latinLit:phi0917.phi001:9.334	Aestus, et obnixum victor detrudit in Austrum.
urn:cts:latinLit:phi0917.phi001:9.335	Has vada destituunt, atque interrupta profundo
urn:cts:latinLit:phi0917.phi001:9.336	Terra ferit puppes: dubioque obnoxia fato
urn:cts:latinLit:phi0917.phi001:9.337	Pars sedet una ratis, pars altera pendet in undis.
urn:cts:latinLit:phi0917.phi001:9.338	Tunc magis impactum brevibus mare, terraque saevit
urn:cts:latinLit:phi0917.phi001:9.339	Obvia consurgens: quamvis elisus ab Austro,
urn:cts:latinLit:phi0917.phi001:9.340	Saepe tamen cumulos fluctus non vincit arenae.
urn:cts:latinLit:phi0917.phi001:9.341	Eminet in tergo pelagi procul omnibus arvis,
urn:cts:latinLit:phi0917.phi001:9.342	Inviolatus aqua, sicci iam pulveris agger;
urn:cts:latinLit:phi0917.phi001:9.343	Stant miseri nautae, terraeque haerente carina
urn:cts:latinLit:phi0917.phi001:9.344	Litora nulla vident. Sic partem intercipit aequor:
urn:cts:latinLit:phi0917.phi001:9.345	Pars ratium maior regimen clavumque secuta est,
urn:cts:latinLit:phi0917.phi001:9.346	Tuta fuga, nautasque loci sortita peritos,
urn:cts:latinLit:phi0917.phi001:9.347	Torpentem Tritonos adit illaesa paludem.
urn:cts:latinLit:phi0917.phi001:9.348	Hanc, ut fama, deus, quem toto litore pontus
urn:cts:latinLit:phi0917.phi001:9.349	Audit ventosa perflantem murmura concha,
urn:cts:latinLit:phi0917.phi001:9.350	Hanc et Pallas amat, patrio quae vertice nata
urn:cts:latinLit:phi0917.phi001:9.351	Terrarum primam Libyen (nam proxima coelo est,
urn:cts:latinLit:phi0917.phi001:9.352	Ut probat ipse calor) tetigit, stagnique quieta
urn:cts:latinLit:phi0917.phi001:9.353	Vultus vidit aqua, posuitque in margine plantas,
urn:cts:latinLit:phi0917.phi001:9.354	Et se dilecta Tritonida dixit ab unda.
urn:cts:latinLit:phi0917.phi001:9.355	Quam iuxta Lethon tacitus praelabitur amnis,
urn:cts:latinLit:phi0917.phi001:9.356	Infernis, ut fama, trahens oblivia venis:
urn:cts:latinLit:phi0917.phi001:9.357	Atque insopiti quondam tutela draconis,
urn:cts:latinLit:phi0917.phi001:9.358	Hesperidum pauper spoliatus frondibus hortus.
urn:cts:latinLit:phi0917.phi001:9.359	Invidus, annoso qui famam derogat aevo,
urn:cts:latinLit:phi0917.phi001:9.360	Qui vates ad vera vocat. Fuit aurea silva,
urn:cts:latinLit:phi0917.phi001:9.361	Divitiisque graves et fulvo germine rami:
urn:cts:latinLit:phi0917.phi001:9.362	Virgineusque chorus nitidi custodia luci,
urn:cts:latinLit:phi0917.phi001:9.363	Et numquam somno damnatus lumina serpens,
urn:cts:latinLit:phi0917.phi001:9.364	Robora complexus rutilo curvata metallo.
urn:cts:latinLit:phi0917.phi001:9.365	Abstulit arboribus pretium, nemorique laborem
urn:cts:latinLit:phi0917.phi001:9.366	Alcides: passusque inopes sine pondere ramos,
urn:cts:latinLit:phi0917.phi001:9.367	Retulit Argolico fulgentia poma tyranno.
urn:cts:latinLit:phi0917.phi001:9.368	His igitur depulsa locis, effectaque classis
urn:cts:latinLit:phi0917.phi001:9.369	Syrtibus, haud ultra Garamantidas attigit undas:
urn:cts:latinLit:phi0917.phi001:9.370	Sed duce Pompeio Libyes melioris in oris
urn:cts:latinLit:phi0917.phi001:9.371	Mansit. At impatiens virtus haerere Catonis
urn:cts:latinLit:phi0917.phi001:9.372	Audet in ignotas agmen committere gentes,
urn:cts:latinLit:phi0917.phi001:9.373	Armorum fidens, et terra cingere Syrtim.
urn:cts:latinLit:phi0917.phi001:9.374	Haec eadem suadebat hiems, quae clauserat aequor;
urn:cts:latinLit:phi0917.phi001:9.375	Et spes imber erat, nimios metuentibus ignes:
urn:cts:latinLit:phi0917.phi001:9.376	Ut neque sole viam, nec duro frigore saevam,
urn:cts:latinLit:phi0917.phi001:9.377	Inde polo Libyes, hinc bruma temperet annus.
urn:cts:latinLit:phi0917.phi001:9.378	Atque ingressurus steriles sic fatur arenas:
urn:cts:latinLit:phi0917.phi001:9.379	O quibus una salus placuit mea castra secutis
urn:cts:latinLit:phi0917.phi001:9.380	Indomita cervice mori, componite mentes
urn:cts:latinLit:phi0917.phi001:9.381	Ad magnum virtutis opus summosque labores.
urn:cts:latinLit:phi0917.phi001:9.382	Vadimus in campos steriles, exustaque mundi,
urn:cts:latinLit:phi0917.phi001:9.383	Qua nimius Titan, et rarae in fontibus undae,
urn:cts:latinLit:phi0917.phi001:9.384	Siccaque letiferis squalent serpentibus arva,
urn:cts:latinLit:phi0917.phi001:9.385	Durum iter. Ad leges patriaeque ruentis amorem
urn:cts:latinLit:phi0917.phi001:9.386	Per mediam Libyen veniant, atque invia tentent,
urn:cts:latinLit:phi0917.phi001:9.387	Si quibus in nullo positum est evadere voto,
urn:cts:latinLit:phi0917.phi001:9.388	Si quibus ire sat est. Neque enim mihi fallere quemquam
urn:cts:latinLit:phi0917.phi001:9.389	Est animus, tectoque metu perducere vulgus.
urn:cts:latinLit:phi0917.phi001:9.390	Hi mihi sint comites, quos ipsa pericula ducent,
urn:cts:latinLit:phi0917.phi001:9.391	Qui, me teste, pati vel quae tristissima, pulchrum
urn:cts:latinLit:phi0917.phi001:9.392	Romanumque putant.    At qui sponsore salutis
urn:cts:latinLit:phi0917.phi001:9.393	Miles eget, capiturque animae dulcedine, vadat
urn:cts:latinLit:phi0917.phi001:9.394	Ad dominum metiore via. Dum primus arenas
urn:cts:latinLit:phi0917.phi001:9.395	Ingrediar, primusque gradus in pulvere ponam,
urn:cts:latinLit:phi0917.phi001:9.396	Me calor aethereus feriat, mihi plena veneno
urn:cts:latinLit:phi0917.phi001:9.397	Occurrat serpens; fatoque pericula vestra
urn:cts:latinLit:phi0917.phi001:9.398	Praetentate meo: sitiat, quicumque bibentem
urn:cts:latinLit:phi0917.phi001:9.399	Viderit: aut umbras nemorum quicumque petentem,
urn:cts:latinLit:phi0917.phi001:9.400	Aestuet: aut equitem peditum praecedere turmas,
urn:cts:latinLit:phi0917.phi001:9.401	Deficiat; si quo fuerit discrimine notum,
urn:cts:latinLit:phi0917.phi001:9.402	Dux an miles eam. Serpens, sitis, ardor, arenae,
urn:cts:latinLit:phi0917.phi001:9.403	Dulcia virtuti: Gaudet patientia duris.
urn:cts:latinLit:phi0917.phi001:9.404	Laetius est, quoties magno sibi constat, honestum.
urn:cts:latinLit:phi0917.phi001:9.405	Sola potest Libye turbam praestare malorum,
urn:cts:latinLit:phi0917.phi001:9.406	Ut deceat fugisse viros. Sic ille paventes
urn:cts:latinLit:phi0917.phi001:9.407	Incendit virtute animos, et amore laborum,
urn:cts:latinLit:phi0917.phi001:9.408	Irreducemque viam deserto limite carpit:
urn:cts:latinLit:phi0917.phi001:9.409	Et, sacrum parvo nomen clausura sepulchro
urn:cts:latinLit:phi0917.phi001:9.410	Invasit Libye securi fata Catonis.
urn:cts:latinLit:phi0917.phi001:9.410	Tertia pars rerum  Libye, si credere famae
urn:cts:latinLit:phi0917.phi001:9.411	Cuncta velis: at si ventos coelumque sequaris,
urn:cts:latinLit:phi0917.phi001:9.412	Pars erit Europae. Neque enim plus litora Nili,
urn:cts:latinLit:phi0917.phi001:9.413	Quam Scythicus Tanais primis a Gadibus absunt,
urn:cts:latinLit:phi0917.phi001:9.415	Unde Europa fugit Libyen, et litora flexu
urn:cts:latinLit:phi0917.phi001:9.416	Oceano fecere locum: sed maior in unam
urn:cts:latinLit:phi0917.phi001:9.417	Orbis abit Asiam. Nam cum communiter istae
urn:cts:latinLit:phi0917.phi001:9.418	Effundant Zephyrum, Boreae latus illa sinistrum
urn:cts:latinLit:phi0917.phi001:9.419	Contingens, dextrumque Noti, descendit in ortus,
urn:cts:latinLit:phi0917.phi001:9.420	Eurum sola tenens. Libycae quod fertile terrae est,
urn:cts:latinLit:phi0917.phi001:9.421	Vergit in occasus: sed et haec non fontibus ullis
urn:cts:latinLit:phi0917.phi001:9.422	Solvitur: Arctoos raris Aquilonibus imbres
urn:cts:latinLit:phi0917.phi001:9.423	Accipit, et nostris reficit sua rura serenis.
urn:cts:latinLit:phi0917.phi001:9.424	In nullas vitiatur opes; non aere neque auro
urn:cts:latinLit:phi0917.phi001:9.425	Excoquitur, nullo glebarum  crimine, pura,
urn:cts:latinLit:phi0917.phi001:9.426	Et penitus terra est. Tantum Maurusia genti
urn:cts:latinLit:phi0917.phi001:9.427	Robora divitiae, quarum non noverat usum,
urn:cts:latinLit:phi0917.phi001:9.428	Sed citri contenta comis vivebat, et umbris.
urn:cts:latinLit:phi0917.phi001:9.429	In nemus ignotum nostrae venere secures,
urn:cts:latinLit:phi0917.phi001:9.430	Extremoque epulas mensasque petivimus orbe.
urn:cts:latinLit:phi0917.phi001:9.431	At quaecumque vagam Syrtim complectitur ora
urn:cts:latinLit:phi0917.phi001:9.432	Sub nimio porrecta die, vicina perusti
urn:cts:latinLit:phi0917.phi001:9.433	Aetheris, exurit messes, et pulvere Bacchum
urn:cts:latinLit:phi0917.phi001:9.434	Enecat, et nulls putris radice tenetur.
urn:cts:latinLit:phi0917.phi001:9.435	Temperies vitalis abest, et nulla sub illa
urn:cts:latinLit:phi0917.phi001:9.436	Cura Iovis terra est: Natura deside torpet
urn:cts:latinLit:phi0917.phi001:9.437	Orbis, et immotis annum non sentit arenis.
urn:cts:latinLit:phi0917.phi001:9.438	Hoc tam segne solum raras tamen exserit herbas,
urn:cts:latinLit:phi0917.phi001:9.439	Quas Nasamon gens dura legit, qui proxima ponto
urn:cts:latinLit:phi0917.phi001:9.440	Nudus rura tenet; quem mundi barbara damnis
urn:cts:latinLit:phi0917.phi001:9.441	Syrtis alit. Nam litoreis populator arenis
urn:cts:latinLit:phi0917.phi001:9.442	Imminet, et, nulla portus tangente carina,
urn:cts:latinLit:phi0917.phi001:9.443	Novit epes. Sic cum toto commercia mundo
urn:cts:latinLit:phi0917.phi001:9.444	Naufragiis Nasamones habent. Hac ire Catonem
urn:cts:latinLit:phi0917.phi001:9.445	Dura iubet virtus. Illic secura iuventus
urn:cts:latinLit:phi0917.phi001:9.446	Ventorum, nullasque timens tellure procellas,
urn:cts:latinLit:phi0917.phi001:9.447	Aequoreos est passa metus. Nam litore sicco,
urn:cts:latinLit:phi0917.phi001:9.448	Quam pelago, Syrtis violentius accipit Austrum.
urn:cts:latinLit:phi0917.phi001:9.449	Et terrae magis ille nocens. Non montibus illum
urn:cts:latinLit:phi0917.phi001:9.450	Adversis frangit Libye, scopulisque repulsum
urn:cts:latinLit:phi0917.phi001:9.451	Dissipat, et liquidas e turbine solvit in auras:
urn:cts:latinLit:phi0917.phi001:9.452	Nec ruit in silvas, annosaque robora torquens
urn:cts:latinLit:phi0917.phi001:9.453	Lassatur: patet omne solum, liberque meatu
urn:cts:latinLit:phi0917.phi001:9.454	Aeoliam rabiem totis exercet habenis:
urn:cts:latinLit:phi0917.phi001:9.455	Et non imbriferam contorto pulvere nubem
urn:cts:latinLit:phi0917.phi001:9.456	In flexum  violentus agit: pars plurima terrae
urn:cts:latinLit:phi0917.phi001:9.457	Tollitur, et numquam resoluto vertice pendet.
urn:cts:latinLit:phi0917.phi001:9.458	Regna videt pauper Nasamon errantia vento,
urn:cts:latinLit:phi0917.phi001:9.459	Discussasque domos: volitantque a culmine raptae
urn:cts:latinLit:phi0917.phi001:9.460	Detecto Garamante casae. Non altius ignis
urn:cts:latinLit:phi0917.phi001:9.461	Rapta vehit: quantumque licet consurgere fumo,
urn:cts:latinLit:phi0917.phi001:9.462	Et violare diem, tantum tenet aera pulvis.
urn:cts:latinLit:phi0917.phi001:9.463	Tum quoque Romanum solito violentius agmen
urn:cts:latinLit:phi0917.phi001:9.464	Adgreditur, nullusque potest consistere miles,
urn:cts:latinLit:phi0917.phi001:9.465	Instabilis, raptis etiam, quas calcat, arenis.
urn:cts:latinLit:phi0917.phi001:9.466	Concuteret terras, orbemque a sede moveret,
urn:cts:latinLit:phi0917.phi001:9.467	Si solida Libye compage et pondere duro
urn:cts:latinLit:phi0917.phi001:9.468	Clauderet exesis Austrum scopulosa cavernis:
urn:cts:latinLit:phi0917.phi001:9.469	Sed quia mobilibus facilis turbatur arenis,
urn:cts:latinLit:phi0917.phi001:9.470	Nusquam luctando stabilis manet: imaque tellus
urn:cts:latinLit:phi0917.phi001:9.471	Stat, quia summa fugit. Galeas et scuta virorum
urn:cts:latinLit:phi0917.phi001:9.472	Pilaque contorsit violento spiritus actu,
urn:cts:latinLit:phi0917.phi001:9.473	Intentusque tulit magni per inania coeli.
urn:cts:latinLit:phi0917.phi001:9.474	Illud in externa forsan longeque remota
urn:cts:latinLit:phi0917.phi001:9.475	Prodigium tellure fuit: delapsaque coelo
urn:cts:latinLit:phi0917.phi001:9.476	Arma timent gentes, hominumque erepta lacertis
urn:cts:latinLit:phi0917.phi001:9.477	A superis demissa putant. Sic illa profecto
urn:cts:latinLit:phi0917.phi001:9.478	Sacrifico cecidere Numae, quae lecta iuventus
urn:cts:latinLit:phi0917.phi001:9.479	Patricia cervice movet: spoliaverat Auster
urn:cts:latinLit:phi0917.phi001:9.480	Aut Boreas populos ancilia nostra ferentes.
urn:cts:latinLit:phi0917.phi001:9.481	Sic orbem torquente Noto Romana iuventus
urn:cts:latinLit:phi0917.phi001:9.482	Procubuit, metuensque rapi, constrinxit amictus,
urn:cts:latinLit:phi0917.phi001:9.483	Inseruitque manus terrae: nec pondere solo,
urn:cts:latinLit:phi0917.phi001:9.484	Sed nisu iacuit, vix sic immobilis Austro:
urn:cts:latinLit:phi0917.phi001:9.485	Qui super ingentes cumulos involvit arenae,
urn:cts:latinLit:phi0917.phi001:9.486	Atque operit tellure viros. Vix tollere miles
urn:cts:latinLit:phi0917.phi001:9.487	Membra valet, multo congestu pulveris haereus.
urn:cts:latinLit:phi0917.phi001:9.488	Adligat et stantes adfusae magnus arenae
urn:cts:latinLit:phi0917.phi001:9.489	Agger, et immoti terra surgente tenentur.
urn:cts:latinLit:phi0917.phi001:9.490	Saxa tulit penitus discussis proruta muris.
urn:cts:latinLit:phi0917.phi001:9.491	Effuditque procul, miranda sorte malorum:
urn:cts:latinLit:phi0917.phi001:9.492	Qui nullas videre domos, videre ruinas.
urn:cts:latinLit:phi0917.phi001:9.493	Iamque iter omne latet: nec sunt discrimina terrae
urn:cts:latinLit:phi0917.phi001:9.494	Ulla, nisi aetheriae medio velut aequore flammae.
urn:cts:latinLit:phi0917.phi001:9.495	Sideribus novere vias: nec sidera nota
urn:cts:latinLit:phi0917.phi001:9.496	Ostendit Libycae finitor circulus orae,
urn:cts:latinLit:phi0917.phi001:9.497	Multaque devexo terrarum margine celat.
urn:cts:latinLit:phi0917.phi001:9.498	Utque calor solvit, quem torserat aera ventus
urn:cts:latinLit:phi0917.phi001:9.499	Incensusque dies, manant sudoribus artus,
urn:cts:latinLit:phi0917.phi001:9.500	Arent ora siti: conspecta est parva maligna
urn:cts:latinLit:phi0917.phi001:9.501	Unda procul vena: quam vix e pulvere miles
urn:cts:latinLit:phi0917.phi001:9.502	Corripiens, patulum galeae confudit in orbem,
urn:cts:latinLit:phi0917.phi001:9.503	Porrexitque duci. Squalebant pulvere fauces
urn:cts:latinLit:phi0917.phi001:9.504	Cunctorum: minimumque tenens dux ipse liquoris
urn:cts:latinLit:phi0917.phi001:9.505	Invidiosus erat. Mene, inquit, degener unum
urn:cts:latinLit:phi0917.phi001:9.506	Miles in hac turba vacuum virtute putasti?
urn:cts:latinLit:phi0917.phi001:9.507	Usque adeo mollis primisque caloribus impar
urn:cts:latinLit:phi0917.phi001:9.508	Sum visus?   Quanto poena tu dignior ista es,
urn:cts:latinLit:phi0917.phi001:9.509	Qui, populo sitiente, bibas!  Sic concitus ira
urn:cts:latinLit:phi0917.phi001:9.510	Excussit galeam, suffecitque omnibus unda.
urn:cts:latinLit:phi0917.phi001:9.511	Ventum erat ad templum, Libycis quod gentibus unum
urn:cts:latinLit:phi0917.phi001:9.512	Inculti Garamantes habent. Stat sortifer istic
urn:cts:latinLit:phi0917.phi001:9.513	Iupiter, ut memorant, sed non aut fulmina vibrans,
urn:cts:latinLit:phi0917.phi001:9.514	Aut similis nostro, sed tortis cornibus Ammon.
urn:cts:latinLit:phi0917.phi001:9.515	Non illic Libycae posuerunt ditia gentes
urn:cts:latinLit:phi0917.phi001:9.516	Templa, nec Eois splendent donaria gemmis.
urn:cts:latinLit:phi0917.phi001:9.517	Quamvis Aethiopum populis Arabumque beatis
urn:cts:latinLit:phi0917.phi001:9.518	Gentibus atque Indis unus sit Iupiter Ammon,
urn:cts:latinLit:phi0917.phi001:9.519	Pauper adhuc deus est, nullis violata per aevum
urn:cts:latinLit:phi0917.phi001:9.520	Divitiis delubra tenens: morumque priorum
urn:cts:latinLit:phi0917.phi001:9.521	Numen, Romano templum defendit ab auro.
urn:cts:latinLit:phi0917.phi001:9.522	Esse locis superos, testatur silva, per omnem
urn:cts:latinLit:phi0917.phi001:9.523	Sola virens Libyen. Nam quidquid pulvere sicco
urn:cts:latinLit:phi0917.phi001:9.524	Separat ardentem tepida Berenicida Lepti,
urn:cts:latinLit:phi0917.phi001:9.525	Ignorat frondes: solus nemus extulit Ammon.
urn:cts:latinLit:phi0917.phi001:9.526	Silvaram fons caussa loco, qui putria terrae
urn:cts:latinLit:phi0917.phi001:9.527	Adligat, et domitas unda connectit arenas.
urn:cts:latinLit:phi0917.phi001:9.528	Sic quoque nil obstat Phoebo, cum cardine summo
urn:cts:latinLit:phi0917.phi001:9.529	Stat librata dies: truncum vix protegit arbor:
urn:cts:latinLit:phi0917.phi001:9.530	Tam brevis in medium radiis compellitur umbra.
urn:cts:latinLit:phi0917.phi001:9.531	Deprensum est, hunc esse locum, qua circulum alti
urn:cts:latinLit:phi0917.phi001:9.532	Solstitii medium signorum percutit orbem.
urn:cts:latinLit:phi0917.phi001:9.533	Non obliqua meant, nec Tauro Scorpius exit
urn:cts:latinLit:phi0917.phi001:9.534	Rectior, aut Aries donat sua tempora Librae,
urn:cts:latinLit:phi0917.phi001:9.535	Aut Astraea iubet lentos descendere Pisces.
urn:cts:latinLit:phi0917.phi001:9.536	Par Geminis Chiron, et idem quod Carcinos ardens
urn:cts:latinLit:phi0917.phi001:9.537	Humidus Aegoceros: nec plus Leo tollitur Urna.
urn:cts:latinLit:phi0917.phi001:9.538	At tibi, quaecumque es Libyco gens igne diremta,
urn:cts:latinLit:phi0917.phi001:9.539	In Noton umbra cadit, quae nobis exit in Arcton:
urn:cts:latinLit:phi0917.phi001:9.540	Et segnis Cynosura subit: tu sicca profundo
urn:cts:latinLit:phi0917.phi001:9.541	Mergi plaustra putas, nullumque in vertice summo
urn:cts:latinLit:phi0917.phi001:9.542	Sidus habes immune mari; procul axis uterque est,
urn:cts:latinLit:phi0917.phi001:9.543	Et fuga signorum medio rapit omnia caelo.
urn:cts:latinLit:phi0917.phi001:9.544	Stabant ante fores populi, quos miserat Eos,
urn:cts:latinLit:phi0917.phi001:9.545	Cornigerique Iovis monitu nova fata petebant:
urn:cts:latinLit:phi0917.phi001:9.546	Sed Latio cessere duci: comitesque Catonem
urn:cts:latinLit:phi0917.phi001:9.547	Orant, exploret Libycum memorata per orbem
urn:cts:latinLit:phi0917.phi001:9.548	Numina, de fama tam longi iudicet aevi.
urn:cts:latinLit:phi0917.phi001:9.549	Maximus hortator scrutandi voce deorum
urn:cts:latinLit:phi0917.phi001:9.550	Eventus Labienus erat. Sors obtulit, inquit,
urn:cts:latinLit:phi0917.phi001:9.551	Et Fortuna viae tam magni numinis ora
urn:cts:latinLit:phi0917.phi001:9.552	Consiliumque dei: tanto duce possumus uti
urn:cts:latinLit:phi0917.phi001:9.553	Per Syrtes, bellique datos cognoscere casus.
urn:cts:latinLit:phi0917.phi001:9.554	Nam cui crediderim superos arcana daturos
urn:cts:latinLit:phi0917.phi001:9.555	Dicturosque magis, quam sancto vera Catoni?
urn:cts:latinLit:phi0917.phi001:9.556	Certe vita tibi semper directa supernas
urn:cts:latinLit:phi0917.phi001:9.557	Ad leges, sequerisque deum. Datur, ecce, loquendi
urn:cts:latinLit:phi0917.phi001:9.558	Cum Iove libertas: inquire in fata nefandi
urn:cts:latinLit:phi0917.phi001:9.559	Caesaris, et patriae venturos excute mores:
urn:cts:latinLit:phi0917.phi001:9.560	Iure suo populis uti legumque licebit,
urn:cts:latinLit:phi0917.phi001:9.561	An bellum civile perit.  Tua pectora sacra
urn:cts:latinLit:phi0917.phi001:9.562	Voce reple: durae semper virtutis amator,
urn:cts:latinLit:phi0917.phi001:9.563	Quaere quid est virtus, et posce exemplar honesti.
urn:cts:latinLit:phi0917.phi001:9.564	Ille, deo plenus, tacita quem mente gerebat,
urn:cts:latinLit:phi0917.phi001:9.565	Effudit dignas adytis e pectore voces:
urn:cts:latinLit:phi0917.phi001:9.566	Quid quaeri, Labiene, iubes? an liber in armis
urn:cts:latinLit:phi0917.phi001:9.567	Occubuisse velim potius, quam regna videre?
urn:cts:latinLit:phi0917.phi001:9.568	An sit vita nihil, et longa? an differat aetas?
urn:cts:latinLit:phi0917.phi001:9.569	An noceat vis ulla bono? Fortunaque perdat
urn:cts:latinLit:phi0917.phi001:9.570	Opposita virtute minas? laudandaque velle
urn:cts:latinLit:phi0917.phi001:9.571	Sit satis, et numquam successu crescat honestum?
urn:cts:latinLit:phi0917.phi001:9.572	Scimus, et haec nobis non altius inseret Ammon.
urn:cts:latinLit:phi0917.phi001:9.573	Haeremus cuncti superis, temploque tacente,
urn:cts:latinLit:phi0917.phi001:9.574	Nil agimus nisi sponte dei: nec vocibus ullis
urn:cts:latinLit:phi0917.phi001:9.575	Numen eget: dixitque semel nascentibus auctor
urn:cts:latinLit:phi0917.phi001:9.576	Quidquid scire licet: steriles nec legit arenas,
urn:cts:latinLit:phi0917.phi001:9.577	Ut caneret paucis, mersitque hoc pulvere verum:
urn:cts:latinLit:phi0917.phi001:9.578	Estque dei sedes, ubi terra, et pontus, et aer,
urn:cts:latinLit:phi0917.phi001:9.579	Et coelum, et virtus. Superos quid quaerimus ultra?
urn:cts:latinLit:phi0917.phi001:9.580	Iuppiter est, quodcumque vides, quodcumque moveris.
urn:cts:latinLit:phi0917.phi001:9.581	Sortilegis egeant dubii, semperque futuris
urn:cts:latinLit:phi0917.phi001:9.582	Casibus ancipites: me non oracula certum,
urn:cts:latinLit:phi0917.phi001:9.583	Sed mors certa facit. Pavido fortique cadendum est:
urn:cts:latinLit:phi0917.phi001:9.584	Hoc satis est dixisse Iovem.  Sic ille profatur:
urn:cts:latinLit:phi0917.phi001:9.585	Servataque fide templi, discedit ab aris,
urn:cts:latinLit:phi0917.phi001:9.586	Non exploratum populis Ammona relinquens.
urn:cts:latinLit:phi0917.phi001:9.587	Ipse manu sua pila gerens, praecedit anheli
urn:cts:latinLit:phi0917.phi001:9.588	Militis ora pedes: monstrat tolerare labores,
urn:cts:latinLit:phi0917.phi001:9.589	Non iubet: et nulla vehitur cervice supinus,
urn:cts:latinLit:phi0917.phi001:9.590	Carpentoque sedens. Somni parcissimus ipse est,
urn:cts:latinLit:phi0917.phi001:9.591	Ultimus haustor aquae. Cum tandem fonte reperto
urn:cts:latinLit:phi0917.phi001:9.592	Indiga conatur laticis potare iuventus,
urn:cts:latinLit:phi0917.phi001:9.593	Stat, dum lixa bibat. Si veris magna paratur
urn:cts:latinLit:phi0917.phi001:9.594	Fama bonis, et si successu nuda remoto
urn:cts:latinLit:phi0917.phi001:9.595	Inspicitur virtus, quidquid laudamus in ullo
urn:cts:latinLit:phi0917.phi001:9.596	Maiorum, Fortuna fuit. Quis Marte secundo,
urn:cts:latinLit:phi0917.phi001:9.597	Quis tantum meruit populorum sanguine nomen?
urn:cts:latinLit:phi0917.phi001:9.598	Hunc ego per Syrtes Libyaeque extrema triumphum
urn:cts:latinLit:phi0917.phi001:9.599	Ducere maluerim, quam ter Capitolia curru
urn:cts:latinLit:phi0917.phi001:9.600	Scandere Pompeii, quam frangere colla Iugurthae.
urn:cts:latinLit:phi0917.phi001:9.601	Ecce parens verus patriae, dignissimus aris,
urn:cts:latinLit:phi0917.phi001:9.602	Roma, tuis; per quem numquam iurare pudebit,
urn:cts:latinLit:phi0917.phi001:9.603	Et quem, si steteris umquam cervice soluta,
urn:cts:latinLit:phi0917.phi001:9.604	Tunc olim factura deum. Iam spissior ignis,
urn:cts:latinLit:phi0917.phi001:9.605	Et plaga, quam nullam superi mortalibus ultra
urn:cts:latinLit:phi0917.phi001:9.606	A medio fecere die, calcatur, et unda
urn:cts:latinLit:phi0917.phi001:9.607	Rarior: inventus mediis fons unus arenis
urn:cts:latinLit:phi0917.phi001:9.608	Largus aquae, sed quem serpentum  turba tenebat
urn:cts:latinLit:phi0917.phi001:9.609	Vix capiente loco. Stabant in margine siccae
urn:cts:latinLit:phi0917.phi001:9.610	Aspides, in mediis sitiebant Dipsades undi.
urn:cts:latinLit:phi0917.phi001:9.611	Ductor, ut adspexit perituros fonte relicto,
urn:cts:latinLit:phi0917.phi001:9.612	Adloquitur: Vana specie conterrite leti,
urn:cts:latinLit:phi0917.phi001:9.613	Ne dubita, miles, tutos haurire liquores:
urn:cts:latinLit:phi0917.phi001:9.614	Noxia serpentum est admito sanguine pestis:
urn:cts:latinLit:phi0917.phi001:9.615	Morsu   virus habent, et fatum dente minantur:
urn:cts:latinLit:phi0917.phi001:9.616	Pocula morte carent. Dixit, dubiumque venenum
urn:cts:latinLit:phi0917.phi001:9.617	Hausit: et in tota Libyae fons unus arena
urn:cts:latinLit:phi0917.phi001:9.618	Ille fuit, de quo primus sibi posceret undam.
urn:cts:latinLit:phi0917.phi001:9.619	Cur Libycus tantis exundet pestibus aer
urn:cts:latinLit:phi0917.phi001:9.620	Fertilis in mortes, aut quid secreta nocenti
urn:cts:latinLit:phi0917.phi001:9.621	Miscuerit natura solo, non cura laborque
urn:cts:latinLit:phi0917.phi001:9.622	Noster scire valet: nisi quod vulgata per orbem
urn:cts:latinLit:phi0917.phi001:9.623	Fabula pro vera decepit saecula caussa.
urn:cts:latinLit:phi0917.phi001:9.624	Finibus extremis Libyes, ubi fervida tellus
urn:cts:latinLit:phi0917.phi001:9.625	Accipit Oceanum demisso sole calentem,
urn:cts:latinLit:phi0917.phi001:9.626	Squalebant late Phorcynidos arva Medusae,
urn:cts:latinLit:phi0917.phi001:9.627	Non nemorum protecta coma, non mollia sulco,
urn:cts:latinLit:phi0917.phi001:9.628	Sed dominas vultu conspectis aspera saxis,
urn:cts:latinLit:phi0917.phi001:9.629	Hoc primum natura nocens in corpore saevas
urn:cts:latinLit:phi0917.phi001:9.630	Eduxit pestes: illis e faucibus angues
urn:cts:latinLit:phi0917.phi001:9.631	Stridula fuderunt vibratis sibila linguis,
urn:cts:latinLit:phi0917.phi001:9.632	Femineae qui more comae per terga soluti,
urn:cts:latinLit:phi0917.phi001:9.633	Ipsa flagellabant gaudentis colla Medusae.
urn:cts:latinLit:phi0917.phi001:9.634	Surgunt adverse subrectae fronte colubrae,
urn:cts:latinLit:phi0917.phi001:9.635	Vipereumque fluit depexo crine venenum.
urn:cts:latinLit:phi0917.phi001:9.636	Hoc habet infelix, cunctis impune, Medusa,
urn:cts:latinLit:phi0917.phi001:9.637	Quod spectare licet  Nam rictus oraque monstri
urn:cts:latinLit:phi0917.phi001:9.638	Quis timuit? quem, qui recto se lumine vidit,
urn:cts:latinLit:phi0917.phi001:9.639	Passa Medusa mori est.  Rapuit dubitantia fata,
urn:cts:latinLit:phi0917.phi001:9.640	Praevenitque metus: anima periere retenta
urn:cts:latinLit:phi0917.phi001:9.641	Membra, nec emissae riguere sub ossibus umbrae.
urn:cts:latinLit:phi0917.phi001:9.642	Eumenidum crines solos movere furores:
urn:cts:latinLit:phi0917.phi001:9.643	Cerberus Orpheo lenivit sibila cantu:
urn:cts:latinLit:phi0917.phi001:9.644	Amphitryoniades vidit, cum vinceret, Hydram;
urn:cts:latinLit:phi0917.phi001:9.645	Hoc monstrum timuit genitor, numenque secundum
urn:cts:latinLit:phi0917.phi001:9.646	Phorcus aquis, Cetoque parens, ipsaeque sorores
urn:cts:latinLit:phi0917.phi001:9.647	Gorgones: hoc potuit coelo pelagoque minari
urn:cts:latinLit:phi0917.phi001:9.648	Torporem insolitum, mundoque abducere terram.
urn:cts:latinLit:phi0917.phi001:9.649	E coelo volucres subito cum pondere lapsae:
urn:cts:latinLit:phi0917.phi001:9.650	In scopulis haesere ferae: vicina colentes
urn:cts:latinLit:phi0917.phi001:9.651	Aethiopum totae riguerunt marmore gentes.
urn:cts:latinLit:phi0917.phi001:9.652	Nullum animal visus patiens, ipsique retrorsum
urn:cts:latinLit:phi0917.phi001:9.653	Effusi faciem vitabant Gorgonis angues.
urn:cts:latinLit:phi0917.phi001:9.654	Illa sub Hesperiis stantem Titana columnis
urn:cts:latinLit:phi0917.phi001:9.655	In cautes Atlanta dedit: coeloque timente
urn:cts:latinLit:phi0917.phi001:9.656	Olim Phlegraeo stantes serpente gigantes,
urn:cts:latinLit:phi0917.phi001:9.657	Erexit montes, bellumque immane deorum
urn:cts:latinLit:phi0917.phi001:9.658	Pallados in medio confecit pectore Gorgon.
urn:cts:latinLit:phi0917.phi001:9.659	Quo postquam partu Danaes et divite nimbo
urn:cts:latinLit:phi0917.phi001:9.660	Ortum Parrhasiae vexerunt Persea pennae
urn:cts:latinLit:phi0917.phi001:9.661	Arcados auctoris citharae liquidaeque palaestrae,
urn:cts:latinLit:phi0917.phi001:9.662	Et subitus praepes Cyllenida sustulit harpen,
urn:cts:latinLit:phi0917.phi001:9.663	Harpen alterius monstri iam caede rubentem,
urn:cts:latinLit:phi0917.phi001:9.664	[A Iove dilectae fuso custode iuvencae:]
urn:cts:latinLit:phi0917.phi001:9.665	Auxilium volucri Pallas tulit innuba fratri,
urn:cts:latinLit:phi0917.phi001:9.666	Pacta caput monstri: terraeque in fine Libyssae
urn:cts:latinLit:phi0917.phi001:9.667	Persea Phoebeos converti iussit ad ortus,
urn:cts:latinLit:phi0917.phi001:9.668	Gorgonis averso sulcantem regna volatu:
urn:cts:latinLit:phi0917.phi001:9.669	Et clypeum laevae fulvo dedit aere nitentem,
urn:cts:latinLit:phi0917.phi001:9.670	In quo saxificam iussit spectare Medusam.
urn:cts:latinLit:phi0917.phi001:9.671	Quam sopor, aeternam tracturus morte quietem,
urn:cts:latinLit:phi0917.phi001:9.672	Obruit haud totam. Vigilat pars magna comarum,
urn:cts:latinLit:phi0917.phi001:9.673	Defenduntque caput praetenti crinibus hydri:
urn:cts:latinLit:phi0917.phi001:9.674	Pars iacet in medios vultus oculique tenebras.
urn:cts:latinLit:phi0917.phi001:9.675	Ipsa regit trepidum Pallas, dextraque tremente
urn:cts:latinLit:phi0917.phi001:9.676	Perseos aversi Cyllenida dirigit harpen,
urn:cts:latinLit:phi0917.phi001:9.677	Lata colubriferi rumpens confinia colli.
urn:cts:latinLit:phi0917.phi001:9.678	Quos habuit vultus hamati vulnere ferri
urn:cts:latinLit:phi0917.phi001:9.679	Caesa caput Gorgon! quanto spirasse veneno
urn:cts:latinLit:phi0917.phi001:9.680	Ora rear! quantumque oculos effundere mortis!
urn:cts:latinLit:phi0917.phi001:9.681	Nec Pallas spectare potest: vultusque gelassent
urn:cts:latinLit:phi0917.phi001:9.682	Perseos aversi, si non Tritonia densos
urn:cts:latinLit:phi0917.phi001:9.683	Sparsisset crines, texissetque ora colubri.
urn:cts:latinLit:phi0917.phi001:9.684	Aliger in coelum sic rapta Gorgone fugit.
urn:cts:latinLit:phi0917.phi001:9.685	Ille quidem pensabat iter, propiusque secabat
urn:cts:latinLit:phi0917.phi001:9.686	Aethera, si medias Europae scinderet urbes;
urn:cts:latinLit:phi0917.phi001:9.687	Pallas frugiferas iussit non laedere terras,
urn:cts:latinLit:phi0917.phi001:9.688	Et parci populis. Quis enim non praepete tanto
urn:cts:latinLit:phi0917.phi001:9.689	Aethera respiceret? Zephyro convertitur ales,
urn:cts:latinLit:phi0917.phi001:9.690	Itque super Libyen, quae, nullo consita cultu,
urn:cts:latinLit:phi0917.phi001:9.691	Sideribus Phoeboque vacat: premit orbita solis,
urn:cts:latinLit:phi0917.phi001:9.692	Exuritque solum; nec terra celsior ulla
urn:cts:latinLit:phi0917.phi001:9.693	Nox cadit in coelum, lunaeque meatibus obstat,
urn:cts:latinLit:phi0917.phi001:9.694	Si flexus oblita vagi per recta cucurrit
urn:cts:latinLit:phi0917.phi001:9.695	Signa, nec in Borean aut in Noton effugit umbram.
urn:cts:latinLit:phi0917.phi001:9.696	Illa tamen sterilis tellus, fecundaque nulli
urn:cts:latinLit:phi0917.phi001:9.697	Arva bono, virus stillantis tabe Medusae
urn:cts:latinLit:phi0917.phi001:9.698	Concipiunt, dirosque fero de sanguine rores,
urn:cts:latinLit:phi0917.phi001:9.699	Quos calor adiuvit, putrique incoxit arenae.
urn:cts:latinLit:phi0917.phi001:9.700	Hic, quae prima caput movit de pulvere tabes,
urn:cts:latinLit:phi0917.phi001:9.701	Aspida somniferam tumida cervice levavit.
urn:cts:latinLit:phi0917.phi001:9.702	Plenior huic sanguis et crassi gutta veneni
urn:cts:latinLit:phi0917.phi001:9.703	Decidit: in nulla plus est serpente coactum.
urn:cts:latinLit:phi0917.phi001:9.704	Ipsa caloris egens gelidum non transit in orbem
urn:cts:latinLit:phi0917.phi001:9.705	Sponte sua, Niloque tenus metitur arenas.
urn:cts:latinLit:phi0917.phi001:9.706	Sed quis erit nobis lucri pudor? inde petuntur
urn:cts:latinLit:phi0917.phi001:9.707	Huc Libycae mortes, et fecimus Aspida mercem.
urn:cts:latinLit:phi0917.phi001:9.708	At non stare suum miseris passura cruorem,
urn:cts:latinLit:phi0917.phi001:9.709	Squamiferos ingens Haemorrhois explicat orbes:
urn:cts:latinLit:phi0917.phi001:9.710	Natus et, ambiguae coleret qui Syrtidos arva,
urn:cts:latinLit:phi0917.phi001:9.711	Chersydros, tractique via fumante Chelydri:
urn:cts:latinLit:phi0917.phi001:9.712	Et semper recto lapsurus limite Cenchris:
urn:cts:latinLit:phi0917.phi001:9.713	Pluribus ille notis variatam pingitur alvum,
urn:cts:latinLit:phi0917.phi001:9.714	Quam parvis tinctus maculis Thebanus Ophites.
urn:cts:latinLit:phi0917.phi001:9.715	Concolor exustis atque indiscretus arenis
urn:cts:latinLit:phi0917.phi001:9.716	Ammodytes: spinaque vagi torquente Cerastae:
urn:cts:latinLit:phi0917.phi001:9.717	Et Scytale, sparsis etiam nunc sola pruinis
urn:cts:latinLit:phi0917.phi001:9.718	Exuvias positura suas: et torrida Dipsas:
urn:cts:latinLit:phi0917.phi001:9.719	Et gravis in geminum vergens caput Amphisbaena:
urn:cts:latinLit:phi0917.phi001:9.720	Et Natrix violator aquae, Iaculique volucres,
urn:cts:latinLit:phi0917.phi001:9.721	Et contentus iter cauda sulcare Pareas:
urn:cts:latinLit:phi0917.phi001:9.722	Oraque distendens avidus spumantia Prester:
urn:cts:latinLit:phi0917.phi001:9.723	Ossaque dissolvens cum corpore tabificus Seps.
urn:cts:latinLit:phi0917.phi001:9.724	Sibilaque effundens cunctas terrentia pestes,
urn:cts:latinLit:phi0917.phi001:9.725	Ante venena nocens, late sibi submovet omne
urn:cts:latinLit:phi0917.phi001:9.726	Vulgus, et in vacua regnat Basiliscus arena.
urn:cts:latinLit:phi0917.phi001:9.727	Vos quoque, qui cunctis innoxia numina terris
urn:cts:latinLit:phi0917.phi001:9.728	Serpitis, aurato nitidi fulgore dracones,
urn:cts:latinLit:phi0917.phi001:9.729	Pestiferos ardens facit Africa. Ducitis altum
urn:cts:latinLit:phi0917.phi001:9.730	Aera cum pennis, armentaque tota secuti
urn:cts:latinLit:phi0917.phi001:9.731	Rumpitis ingentes amplexi verbere tauros:
urn:cts:latinLit:phi0917.phi001:9.732	Nec tutus spatio est elephas: datis omnia leto:
urn:cts:latinLit:phi0917.phi001:9.733	Nec vobis opus est ad noxia fata veneno.
urn:cts:latinLit:phi0917.phi001:9.734	Has inter pestes duro Cato milite siccum
urn:cts:latinLit:phi0917.phi001:9.735	Emetitur iter, tot tristia fata suorum
urn:cts:latinLit:phi0917.phi001:9.736	Insolitasque videns parvo cum vulnere mortes.
urn:cts:latinLit:phi0917.phi001:9.737	Signiferum iuvenem Tyrrheni sanguinis Aulum
urn:cts:latinLit:phi0917.phi001:9.738	Torta caput retro Dipsas calcata momordit.
urn:cts:latinLit:phi0917.phi001:9.739	Frons dolor aut sensus dentis fuit: ipsaque leti
urn:cts:latinLit:phi0917.phi001:9.740	Frons caret invidia, nec quidquam plaga minatur.
urn:cts:latinLit:phi0917.phi001:9.741	Ecce subit virus tacitum, carpitque medullas
urn:cts:latinLit:phi0917.phi001:9.742	Ignis edax, calidaque incendit viscera tabe.
urn:cts:latinLit:phi0917.phi001:9.743	Ebibit humorem  circum vitalia fusum
urn:cts:latinLit:phi0917.phi001:9.744	Pestis, et in sicco linguam torrere palato
urn:cts:latinLit:phi0917.phi001:9.745	Coepit; defessos iret qui sudor in artus
urn:cts:latinLit:phi0917.phi001:9.746	Non fuit, atque oculos lacrimarum vena refugit.
urn:cts:latinLit:phi0917.phi001:9.747	Non decus imperii, non moesti iura Catonis
urn:cts:latinLit:phi0917.phi001:9.748	Ardentem tenuere virum, quin spargere signa
urn:cts:latinLit:phi0917.phi001:9.749	Auderet, totisque furens exquireret agris,
urn:cts:latinLit:phi0917.phi001:9.750	Quas poscebat aquas sitiens in corde venenum.
urn:cts:latinLit:phi0917.phi001:9.751	Ille vel in Tanain missus Rhodanumque Padumque
urn:cts:latinLit:phi0917.phi001:9.752	Arderet, Nilumque bibens per rura vagantem.
urn:cts:latinLit:phi0917.phi001:9.753	Accessit morti Libye, fatisque minorem
urn:cts:latinLit:phi0917.phi001:9.754	Famam Dipsas habet, terris adiuta perustis.
urn:cts:latinLit:phi0917.phi001:9.755	Scrutatur venas penitus squalentis arenae:
urn:cts:latinLit:phi0917.phi001:9.756	Nunc redit ad Syrtes, et fluctus accipit ore
urn:cts:latinLit:phi0917.phi001:9.757	Aequoreusque placet, sed non sibi sufficit, humor.
urn:cts:latinLit:phi0917.phi001:9.758	Nec sentit fatique genus mortemque veneni,
urn:cts:latinLit:phi0917.phi001:9.759	Sed putat esse sitim, ferroque aperite tumentes
urn:cts:latinLit:phi0917.phi001:9.760	Sustinuit venas, atque os implere cruore.
urn:cts:latinLit:phi0917.phi001:9.761	Iussit signa rapi propere Cato: discere nulli
urn:cts:latinLit:phi0917.phi001:9.762	Permissum est, hoc posse sitim. Sed tristior illa
urn:cts:latinLit:phi0917.phi001:9.763	Mors erat ante oculos: miserique in crure Sabelli
urn:cts:latinLit:phi0917.phi001:9.764	Seps stetit exiguus, quem flexo dente tenacem
urn:cts:latinLit:phi0917.phi001:9.765	Avulsitque manu, piloque adfixit arenis:
urn:cts:latinLit:phi0917.phi001:9.766	Parva modo serpens; sed qua non ulla cruentae
urn:cts:latinLit:phi0917.phi001:9.767	Tantum mortis habet. Nam plagae proxima circum
urn:cts:latinLit:phi0917.phi001:9.768	Fugit rapta cutis, pallentiaque ossa retexit.
urn:cts:latinLit:phi0917.phi001:9.769	Iamque sinu laxo nudum est sine corpore vulnus;
urn:cts:latinLit:phi0917.phi001:9.770	Membra natant sanie: surae fluxere: sine ullo
urn:cts:latinLit:phi0917.phi001:9.771	Tegmine poples erat: femorum quoque musculus omni
urn:cts:latinLit:phi0917.phi001:9.772	Liquitur, et nigra distillant inguina tabe.
urn:cts:latinLit:phi0917.phi001:9.773	Dissiluit stringens uterum membrana, fluuntque
urn:cts:latinLit:phi0917.phi001:9.774	Viscera: nec, quantum toto de corpore debet,
urn:cts:latinLit:phi0917.phi001:9.775	Effluit in terras: saevum sed membra venenum
urn:cts:latinLit:phi0917.phi001:9.776	Decoquit; in minimum mox contrahit omnia virus
urn:cts:latinLit:phi0917.phi001:9.777	Vincula nervorum, et laterum contexta, cavumque
urn:cts:latinLit:phi0917.phi001:9.778	Pectus, et abstrusum fibris vitalibus, omne
urn:cts:latinLit:phi0917.phi001:9.779	Quidquid homo est, aperit pestis. Natura profana
urn:cts:latinLit:phi0917.phi001:9.780	Morte patet: manant humeri fortesque lacerti:
urn:cts:latinLit:phi0917.phi001:9.781	Colla caputque fluunt. Calido non ocius Austro
urn:cts:latinLit:phi0917.phi001:9.782	Nix resoluta cadit, nec solem cera sequetur.
urn:cts:latinLit:phi0917.phi001:9.783	Parva loquor, corpus sanie stillasse perustum:
urn:cts:latinLit:phi0917.phi001:9.784	Hoc et flamma potet. Sed quis rogus abstulit ossa
urn:cts:latinLit:phi0917.phi001:9.785	Haec quoque discedunt, putresque secuta medullas
urn:cts:latinLit:phi0917.phi001:9.786	Nulla manere sinunt rapidi vestigia fati.
urn:cts:latinLit:phi0917.phi001:9.787	Cyniphias inter pestes tibi palma nocendi est;
urn:cts:latinLit:phi0917.phi001:9.788	Eripiunt omnes animam, tu sola cadaver.
urn:cts:latinLit:phi0917.phi001:9.789	Ecce subit fades leto diversa fluenti
urn:cts:latinLit:phi0917.phi001:9.790	Nasidium Marsi cultorem torridus agri
urn:cts:latinLit:phi0917.phi001:9.791	Percussit Prester. Illi rubor igneus ora
urn:cts:latinLit:phi0917.phi001:9.792	Succendit, tenditque cutem, pereunte figura,
urn:cts:latinLit:phi0917.phi001:9.793	Miscens cuncta tumor, toto iam corpore maior:
urn:cts:latinLit:phi0917.phi001:9.794	Humanumque egressa modum, super omnia membra
urn:cts:latinLit:phi0917.phi001:9.795	Efflatur sanies: late pollente veneno,
urn:cts:latinLit:phi0917.phi001:9.796	Ipse latet penitus congesto corpore mersus:
urn:cts:latinLit:phi0917.phi001:9.797	Nec lorica tenet distenti corporis auctum.
urn:cts:latinLit:phi0917.phi001:9.798	Spumeus accenso non sic exundat aheno
urn:cts:latinLit:phi0917.phi001:9.799	Undarum cumulis: nec tantos carbasa Coro
urn:cts:latinLit:phi0917.phi001:9.800	Curvavere sinus. Tumidos iam non capit artus
urn:cts:latinLit:phi0917.phi001:9.801	Informis globus, et confuso pondere truncus.
urn:cts:latinLit:phi0917.phi001:9.802	Intactum, volucrum rostris epulasque daturum
urn:cts:latinLit:phi0917.phi001:9.803	Haud impune feris, non ausi tradere busto,
urn:cts:latinLit:phi0917.phi001:9.804	Nondum stante modo, crescens fugere cadaver.
urn:cts:latinLit:phi0917.phi001:9.805	Sed maiora parant Libycae spectacula pestes.
urn:cts:latinLit:phi0917.phi001:9.806	Impressit dentes Haemorrhois aspera Tullo
urn:cts:latinLit:phi0917.phi001:9.807	Magnanimo iuveni, miratorique Catonis.
urn:cts:latinLit:phi0917.phi001:9.808	Utque solet pariter totis se effundere signis
urn:cts:latinLit:phi0917.phi001:9.809	Corycii pressura croci: sic omnia membra
urn:cts:latinLit:phi0917.phi001:9.810	Emisere simul rutilum pro sanguine virus.
urn:cts:latinLit:phi0917.phi001:9.811	Sanguis erant lacrimae: quaecumque foramina novit
urn:cts:latinLit:phi0917.phi001:9.812	Humor, ab his largus manat cruor: ore redundant,
urn:cts:latinLit:phi0917.phi001:9.813	Et patulae nares: sudor rubet: omnia plenis
urn:cts:latinLit:phi0917.phi001:9.814	Membra fluunt venis: totum est pro vulnere corpus,
urn:cts:latinLit:phi0917.phi001:9.815	At tibi, Leve miser, fixus praecordia pressit
urn:cts:latinLit:phi0917.phi001:9.816	Nilaca serpente cruor: nulloque dolore
urn:cts:latinLit:phi0917.phi001:9.817	Testatus morsus, subita caligine mortem
urn:cts:latinLit:phi0917.phi001:9.818	Accipis, et Stygias somno descendis ad umbras.
urn:cts:latinLit:phi0917.phi001:9.819	Non tam veloci corrumpunt pocula leto,
urn:cts:latinLit:phi0917.phi001:9.820	Stipite quae diro [virgas mentita Sabinas
urn:cts:latinLit:phi0917.phi001:9.821	Toxica fatilegi] carpunt matura Sabaei.
urn:cts:latinLit:phi0917.phi001:9.822	Ecce procul saevus sterilis se robore trunci
urn:cts:latinLit:phi0917.phi001:9.823	Torsit et immisit (iaculum vocat Africa) serpens:
urn:cts:latinLit:phi0917.phi001:9.824	Perque caput Paulli transactaque tempora fugit.
urn:cts:latinLit:phi0917.phi001:9.825	Nil ibi virus agit: rapuit cum vulnere fatum.
urn:cts:latinLit:phi0917.phi001:9.826	Deprensum est, quae funda rotat, quam lenta volarent.
urn:cts:latinLit:phi0917.phi001:9.827	Quam segnis Scythicae strideret arundinis aer.
urn:cts:latinLit:phi0917.phi001:9.828	Quid prodest miseri Basiliscus cuspide Murri
urn:cts:latinLit:phi0917.phi001:9.829	Transactuas? Velox currit per tela venenum,
urn:cts:latinLit:phi0917.phi001:9.830	Invaditque manum: quam protinus ille retecto
urn:cts:latinLit:phi0917.phi001:9.831	Ense ferit, totoque simul demittit ab armo;
urn:cts:latinLit:phi0917.phi001:9.832	Exemplarque sui spectans miserabile leti
urn:cts:latinLit:phi0917.phi001:9.833	Stat tutus, pereunte manu. Quis fata putaret
urn:cts:latinLit:phi0917.phi001:9.834	Scorpion aut vires maturae mortis habere.
urn:cts:latinLit:phi0917.phi001:9.835	Ille minax nodis, et recto verbere saevus,
urn:cts:latinLit:phi0917.phi001:9.836	Teste tulit coelo victi decus Orionis.
urn:cts:latinLit:phi0917.phi001:9.837	Quis calcare tuas metuat, Solpuga, latebras?
urn:cts:latinLit:phi0917.phi001:9.838	Et tibi dant Stygiae ius in sua fila sorores.
urn:cts:latinLit:phi0917.phi001:9.839	Sic nec clara dies nec nox dabat atra quietem
urn:cts:latinLit:phi0917.phi001:9.840	Suspecta est miseris in qua tellure iacebant.
urn:cts:latinLit:phi0917.phi001:9.841	Nam neque congestae struxere cubilia frondes
urn:cts:latinLit:phi0917.phi001:9.842	Nec culmis crevere tori: sed corpora fatis
urn:cts:latinLit:phi0917.phi001:9.843	Expositi volvuntur  humo, calidoque vapore
urn:cts:latinLit:phi0917.phi001:9.844	Adliciunt gelidas nocturno frigore pestes:
urn:cts:latinLit:phi0917.phi001:9.845	Innocuosque diu rictus torpente veneno
urn:cts:latinLit:phi0917.phi001:9.846	Inter membra fovent.  Nec, quae mensura viarum,
urn:cts:latinLit:phi0917.phi001:9.847	Quisve modus, norant, coelo duce. Saepe querentes,
urn:cts:latinLit:phi0917.phi001:9.848	Reddite, di, clamant, miseris, quae fugimus, arma:
urn:cts:latinLit:phi0917.phi001:9.849	Reddite Thessaliam.  Patimur cur segnia fata
urn:cts:latinLit:phi0917.phi001:9.850	In gladios iurata manus?    Pro Caesare pugnant
urn:cts:latinLit:phi0917.phi001:9.851	Dipsades, et peragunt civilia bella cerastae.
urn:cts:latinLit:phi0917.phi001:9.852	Ire libet, qua zona rubens atque axis inustus
urn:cts:latinLit:phi0917.phi001:9.853	Solis equis: iuvat aetheriis adscribere caussis,
urn:cts:latinLit:phi0917.phi001:9.854	Quod peream, coeloque mori. Nil, Africa, de te,
urn:cts:latinLit:phi0917.phi001:9.855	Nec de te, natura, queror: tot monstra ferentem,
urn:cts:latinLit:phi0917.phi001:9.856	Gentibus ablatum, dederas serpentibus orbem:
urn:cts:latinLit:phi0917.phi001:9.857	Impatienseque solum Cereris, cultore negato,
urn:cts:latinLit:phi0917.phi001:9.858	Damnasti, atque homines voluisti deesse venenis.
urn:cts:latinLit:phi0917.phi001:9.859	In loca serpentum nos venimus: accipe poenas,
urn:cts:latinLit:phi0917.phi001:9.860	Tu, quisquis superum, commercia nostra perosus,
urn:cts:latinLit:phi0917.phi001:9.861	Hinc torrente plaga, dubiis hinc Syrtibus orbem
urn:cts:latinLit:phi0917.phi001:9.862	Abrumpens, medio posuisti limite mortes.
urn:cts:latinLit:phi0917.phi001:9.863	Per secreta tui bellum civile recessus
urn:cts:latinLit:phi0917.phi001:9.864	Vadit; et arcani miles tibi conscius orbis
urn:cts:latinLit:phi0917.phi001:9.865	Claustra petit mundi. Forsan maiora supersunt
urn:cts:latinLit:phi0917.phi001:9.866	Ingressis. Coeunt ignes stridentibus undis,
urn:cts:latinLit:phi0917.phi001:9.867	Et premitur natura poli. Sed longius ista
urn:cts:latinLit:phi0917.phi001:9.868	Nulla iacet tellus, quam fama cognita nobis
urn:cts:latinLit:phi0917.phi001:9.869	Tristia regna Iubae.   Quaeremus forsitan istas
urn:cts:latinLit:phi0917.phi001:9.870	Serpentum terras;    habet et solatia coelum:
urn:cts:latinLit:phi0917.phi001:9.871	Vivit adhuc aliquid. Patriae non arva requiro,
urn:cts:latinLit:phi0917.phi001:9.872	Europamque, alios soles, Asiamque, videntem:
urn:cts:latinLit:phi0917.phi001:9.873	Qua te parte poli, qua te tellure reliqui,
urn:cts:latinLit:phi0917.phi001:9.874	Africa?  Cyrenis etiam nunc bruma rigebat.
urn:cts:latinLit:phi0917.phi001:9.875	Exiguane via legem convertimus anni?
urn:cts:latinLit:phi0917.phi001:9.876	Imus in adversos axes: evolvimur orbe:
urn:cts:latinLit:phi0917.phi001:9.877	Terga damus ferienda Noto. Nunc forsitan ipsa est
urn:cts:latinLit:phi0917.phi001:9.878	Sub pedibus iam Roma meis. Solatia fati
urn:cts:latinLit:phi0917.phi001:9.879	Haec petimus: veniant hostes, Caesarque sequatur,
urn:cts:latinLit:phi0917.phi001:9.880	Qua fugimus.  Sic dura suos patienia questus
urn:cts:latinLit:phi0917.phi001:9.881	Exonerat: cogit tantos tolerare labores
urn:cts:latinLit:phi0917.phi001:9.882	Summa ducis virtus, qui nuda fusus arena
urn:cts:latinLit:phi0917.phi001:9.883	Excubat, atque omni Fortunam provocat hora.
urn:cts:latinLit:phi0917.phi001:9.884	Omnibus unus adest fatis; quocumque vocatur,
urn:cts:latinLit:phi0917.phi001:9.885	Advolat, atque ingens meritum maiusque salute
urn:cts:latinLit:phi0917.phi001:9.886	Contulit, in letum vires: puduitque gementem
urn:cts:latinLit:phi0917.phi001:9.887	Illo teste mori. Quod ius habuisset in ipsum
urn:cts:latinLit:phi0917.phi001:9.888	Ulla lues?  Casus alieno pectore vincit
urn:cts:latinLit:phi0917.phi001:9.889	Spectatorque docet, magnos nil posse dolores.
urn:cts:latinLit:phi0917.phi001:9.890	Vix miseris serum tanto lassata periclo
urn:cts:latinLit:phi0917.phi001:9.891	Auxilium Fortuna dedit. Gens unica terras
urn:cts:latinLit:phi0917.phi001:9.892	Incolit a saevo serpentum innoxia morsu,
urn:cts:latinLit:phi0917.phi001:9.893	Marmaridae Psyili: par lingua potentibus herbis:
urn:cts:latinLit:phi0917.phi001:9.894	Ipse cruor tutus, nullumque admittere virus,
urn:cts:latinLit:phi0917.phi001:9.895	Vel cantu cessante, potest. Natura locorum
urn:cts:latinLit:phi0917.phi001:9.896	Iussit, ut immunes mixti serpentibus essent
urn:cts:latinLit:phi0917.phi001:9.897	Profuit in mediis sedem posuisse venenis
urn:cts:latinLit:phi0917.phi001:9.898	Pax illis cum morte data est. Fiducia tanta est
urn:cts:latinLit:phi0917.phi001:9.899	Sanguinis: in terras parvus cum decidit infans,
urn:cts:latinLit:phi0917.phi001:9.900	Ne qua sit externae Veneris  mixtura timentes,
urn:cts:latinLit:phi0917.phi001:9.901	Letifera dubios explorant aspide partus.
urn:cts:latinLit:phi0917.phi001:9.902	Utque Iovis volucer, calido cum protulit ovo
urn:cts:latinLit:phi0917.phi001:9.903	Implumes natos, solis convertit ad ortus:
urn:cts:latinLit:phi0917.phi001:9.904	Qui potuere pati radios, et lumine recto
urn:cts:latinLit:phi0917.phi001:9.905	Sustinuere diem coeli, servantur in usus;
urn:cts:latinLit:phi0917.phi001:9.906	Qui Phoebo cessere, iacent: sic pignora gentis
urn:cts:latinLit:phi0917.phi001:9.907	Psyllus habet, si quis tactos non horruit angues,
urn:cts:latinLit:phi0917.phi001:9.908	Si quis donatis lusit serpentibus infans.
urn:cts:latinLit:phi0917.phi001:9.909	Nec solum gens illa sua contenta salute:
urn:cts:latinLit:phi0917.phi001:9.910	Excubat hospitibus, contraque nocentia monstra
urn:cts:latinLit:phi0917.phi001:9.911	Psyllus adest populis. Qui, tunc Romana secutus
urn:cts:latinLit:phi0917.phi001:9.912	Signa, simul iussit statui tentoria ductor,
urn:cts:latinLit:phi0917.phi001:9.913	Primum, quas valli spatium comprendit, arenas
urn:cts:latinLit:phi0917.phi001:9.914	Expurgat cantu, verbisque fugantibus angues.
urn:cts:latinLit:phi0917.phi001:9.915	Ultima castrorum medicatus circuit ignis.
urn:cts:latinLit:phi0917.phi001:9.916	Hic ebulum stridet, peregrinaque galbana sudant,
urn:cts:latinLit:phi0917.phi001:9.917	Et tamarix non laeta comis, Eoaque costus,
urn:cts:latinLit:phi0917.phi001:9.918	Et panacea potens, et Thessala centaurea:
urn:cts:latinLit:phi0917.phi001:9.919	Peucedanumque sonat flammis, Erycinaque thapsos;
urn:cts:latinLit:phi0917.phi001:9.920	Et larices fumoque gravem serpentibus urunt
urn:cts:latinLit:phi0917.phi001:9.921	Abrotanum, et longe nascentis cornua cervi.
urn:cts:latinLit:phi0917.phi001:9.922	Sic nox tuta viris.  At si quis peste diurna
urn:cts:latinLit:phi0917.phi001:9.923	Fata trahit, tunc sunt magicae miracula gentis,
urn:cts:latinLit:phi0917.phi001:9.924	Psyllorumque ingens et rapti pugna veneni.
urn:cts:latinLit:phi0917.phi001:9.925	Nam primum tacta designat membra saliva,
urn:cts:latinLit:phi0917.phi001:9.926	Quae cohibet virus, retinetque in vulnere pestem.
urn:cts:latinLit:phi0917.phi001:9.927	Plurima tum volvit spumanti carmina lingua
urn:cts:latinLit:phi0917.phi001:9.928	Murmure continuo, nec dant suspiria cursus
urn:cts:latinLit:phi0917.phi001:9.929	Vulneris, aut minimum patiuntur fata tacere.
urn:cts:latinLit:phi0917.phi001:9.930	Saepe quidem pestis nigris inserta medullis
urn:cts:latinLit:phi0917.phi001:9.931	Excantata fugit: sed si quod tardius audit
urn:cts:latinLit:phi0917.phi001:9.932	Virus, et elicitum iussumque exire repugnat,
urn:cts:latinLit:phi0917.phi001:9.933	tunc superincumbens pallentia vulnera lambit,
urn:cts:latinLit:phi0917.phi001:9.934	Ore venena trahens, et siccat dentibus artus,
urn:cts:latinLit:phi0917.phi001:9.935	Extractamque tenens gelido de corpore mortem
urn:cts:latinLit:phi0917.phi001:9.936	Exspuit: et cuius morsus superaverit anguis,
urn:cts:latinLit:phi0917.phi001:9.937	Iam promtum Psyllis vel gustu nosse veneni.
urn:cts:latinLit:phi0917.phi001:9.938	Hoc igitur melior tandem Romana iuventus
urn:cts:latinLit:phi0917.phi001:9.939	Auxilio, late squalentibus errat in arvis.
urn:cts:latinLit:phi0917.phi001:9.940	Bis positis Phoebe flammis, bis luce recepta
urn:cts:latinLit:phi0917.phi001:9.941	Vidit arenivagum surgens fugiensque Catonem.
urn:cts:latinLit:phi0917.phi001:9.942	Iamque illis magis atque magis durescere pulvis
urn:cts:latinLit:phi0917.phi001:9.943	Coepit, et in terram Libye spissata reverti.
urn:cts:latinLit:phi0917.phi001:9.944	Iamque procul rarae nemorum se tollere frondes:
urn:cts:latinLit:phi0917.phi001:9.945	Surgere congesto non culta mapalia culmo.
urn:cts:latinLit:phi0917.phi001:9.946	Quanta dedit miseris melioris gaudia terrae,
urn:cts:latinLit:phi0917.phi001:9.947	Cum primum saevos contra videre leones!
urn:cts:latinLit:phi0917.phi001:9.948	Proxima Leptis erat, cuius statione quietam
urn:cts:latinLit:phi0917.phi001:9.949	Exegere hiemem, nimbis flammisque carentem.
urn:cts:latinLit:phi0917.phi001:9.950	Caesar ut Emathia satiatus clade recessit,
urn:cts:latinLit:phi0917.phi001:9.951	Caetera curarum proiecit pondera, soli
urn:cts:latinLit:phi0917.phi001:9.952	Intentus genero: cuius vestigia frustra
urn:cts:latinLit:phi0917.phi001:9.953	Terris sparsa legens, fama duce tendit in undas,
urn:cts:latinLit:phi0917.phi001:9.954	Threiciasque legit fauces, et amore notatum
urn:cts:latinLit:phi0917.phi001:9.955	Aequor, et Heroas lacrimoso litore turres,
urn:cts:latinLit:phi0917.phi001:9.956	Qua pelago nomen Nepheleias abstulit Helle.
urn:cts:latinLit:phi0917.phi001:9.957	Non Asiam brevioris aquae disterminat usquam
urn:cts:latinLit:phi0917.phi001:9.958	Fluctus ab Europa, quamvis Byzantion arcto
urn:cts:latinLit:phi0917.phi001:9.959	Pontus et ostriferam dirimat Chalcedona cursu,
urn:cts:latinLit:phi0917.phi001:9.960	Euxinumque ferens parvo ruat ore Propontis.
urn:cts:latinLit:phi0917.phi001:9.961	Sigeasque petit famae mirator arenas,
urn:cts:latinLit:phi0917.phi001:9.962	Et Simoentis aquas, et Graio nobile busto
urn:cts:latinLit:phi0917.phi001:9.963	Rhoetion, et multum debentes vatibus umbras.
urn:cts:latinLit:phi0917.phi001:9.964	Circuit exustae nomen memorabile Troiae,
urn:cts:latinLit:phi0917.phi001:9.965	Magnaque Phoebei quaerit vestigia muri.
urn:cts:latinLit:phi0917.phi001:9.966	Iam silvae steriles et putres robore trunci
urn:cts:latinLit:phi0917.phi001:9.967	Assaraci pressere domos, et templa deorum
urn:cts:latinLit:phi0917.phi001:9.968	Iam lassa radice tenent: ac tota teguntur
urn:cts:latinLit:phi0917.phi001:9.969	Pergama dumetis: etiam periere ruinae.
urn:cts:latinLit:phi0917.phi001:9.970	Adspicit Hesiones scopulos, silvasque latentes,
urn:cts:latinLit:phi0917.phi001:9.971	Anchisae thalamos; quo iudex sederit antro:
urn:cts:latinLit:phi0917.phi001:9.972	Unde puer raptus coelo: quo vertice Nais
urn:cts:latinLit:phi0917.phi001:9.973	Luserit Oenone: nullum est sine nomine saxum.
urn:cts:latinLit:phi0917.phi001:9.974	Insicus in sicco serpentem pulvere rivum
urn:cts:latinLit:phi0917.phi001:9.975	Transierat, qui Xanthus erat. Securus in alto
urn:cts:latinLit:phi0917.phi001:9.976	Gramine ponebat gressus; Phryx incola manes
urn:cts:latinLit:phi0917.phi001:9.977	Hectoreos calcare vetat.  Discussa iacebant
urn:cts:latinLit:phi0917.phi001:9.978	Saxa, nec ullius faciem servantia sacri;
urn:cts:latinLit:phi0917.phi001:9.979	Herceas, monstrator ait, non respicis aras?
urn:cts:latinLit:phi0917.phi001:9.980	O sacer et magnus vatum labor, omnia fato
urn:cts:latinLit:phi0917.phi001:9.981	Eripis, et populis donas mortalibus aevum.
urn:cts:latinLit:phi0917.phi001:9.982	Invidia sacrae, Caesar, ne tangere famae:
urn:cts:latinLit:phi0917.phi001:9.983	Nam, si quid Latiis fas est promittere Musis,
urn:cts:latinLit:phi0917.phi001:9.984	Quantum Smyrnaei durabunt vatis honore,
urn:cts:latinLit:phi0917.phi001:9.985	Venturi me teque legent: Pharsalia nostra
urn:cts:latinLit:phi0917.phi001:9.986	Vivet, et a nullo tenebris damnabimur aevo.
urn:cts:latinLit:phi0917.phi001:9.987	Ut ducis implevit visus veneranda vetustas,
urn:cts:latinLit:phi0917.phi001:9.988	Erexit subitas congestu cespitis aras,
urn:cts:latinLit:phi0917.phi001:9.989	Votaque thuricremos non irrita fudit in ignes.
urn:cts:latinLit:phi0917.phi001:9.990	Di cinerum, Phrygias colitis quicumque ruinas,
urn:cts:latinLit:phi0917.phi001:9.991	Aeneaeque mei, quos nunc Lavinia sedes
urn:cts:latinLit:phi0917.phi001:9.992	Servat et Alba, lares, et quorum lucet in aris
urn:cts:latinLit:phi0917.phi001:9.993	Ignis adhuc Phrygius, nullique adspecta virorum
urn:cts:latinLit:phi0917.phi001:9.994	Pallas, in abstruso pignus memorabile templo,
urn:cts:latinLit:phi0917.phi001:9.995	Gentis Iuleae vestris clarissimus aris
urn:cts:latinLit:phi0917.phi001:9.996	Dat pia tura nepos, et vos in sede priori
urn:cts:latinLit:phi0917.phi001:9.997	Rite vocat: date felices in cetera cursus.
urn:cts:latinLit:phi0917.phi001:9.998	Restituam populos: grata vice moenia reddent
urn:cts:latinLit:phi0917.phi001:9.999	Ausonidae Phrygibus, Romanaque Pergama surgent.
urn:cts:latinLit:phi0917.phi001:9.1000	Sic fatus, repetit classes, et tota secundis
urn:cts:latinLit:phi0917.phi001:9.1001	Vela dedit Coris; avidusque urgente procella
urn:cts:latinLit:phi0917.phi001:9.1002	Iliacas pensare moras, Asiamque potentem
urn:cts:latinLit:phi0917.phi001:9.1003	Praevehitur, pelagoque Rhodon spumante reliquit.
urn:cts:latinLit:phi0917.phi001:9.1004	Septima nox, Zephyro numquam laxante rudentes,
urn:cts:latinLit:phi0917.phi001:9.1005	Ostendit Phariis Aegyptia litora flammis.
urn:cts:latinLit:phi0917.phi001:9.1006	Sed prius orta dies nocturnam lampada texit,
urn:cts:latinLit:phi0917.phi001:9.1007	Quam tutas intraret aquas. Ibi plena tumultu
urn:cts:latinLit:phi0917.phi001:9.1008	Litora, et incerto turbatas murmure voces
urn:cts:latinLit:phi0917.phi001:9.1009	Accipit: ac, dubiis veritus se credere regnis,
urn:cts:latinLit:phi0917.phi001:9.1010	Abstinuit tellure rates. Sed dira satelles
urn:cts:latinLit:phi0917.phi001:9.1011	Regis dona ferens, medium provectus in aequor,
urn:cts:latinLit:phi0917.phi001:9.1012	Colla gerit Magni, Phario velamine tecta,
urn:cts:latinLit:phi0917.phi001:9.1013	Ac prius infanda commendat crimina voce:
urn:cts:latinLit:phi0917.phi001:9.1014	Terrarum domitor, Romanae maxime gentis,
urn:cts:latinLit:phi0917.phi001:9.1015	Et, quod adhuc nescis, genero secure perempto;
urn:cts:latinLit:phi0917.phi001:9.1016	Rex   tibi Pellaeus terrae pelagique labores
urn:cts:latinLit:phi0917.phi001:9.1017	Donat et , Emathiis quod solum defuit armis,
urn:cts:latinLit:phi0917.phi001:9.1018	Exhibet: absenti bellum civile peractum est.
urn:cts:latinLit:phi0917.phi001:9.1019	Thessalicas Magnus quarens reparare ruinas,
urn:cts:latinLit:phi0917.phi001:9.1020	Ense iacet nostro: tanto te pignore, Caesar,
urn:cts:latinLit:phi0917.phi001:9.1021	Emimus: hoc tecum percussum est sanguine foedus.
urn:cts:latinLit:phi0917.phi001:9.1022	Accipe regna Phari, nullo quaesita cruore:
urn:cts:latinLit:phi0917.phi001:9.1023	Accipe Niliaci ius gurgitis: accipe, quidquid
urn:cts:latinLit:phi0917.phi001:9.1024	Pro Magni cervice dares; dignumque clientem
urn:cts:latinLit:phi0917.phi001:9.1025	Castris crede tuis, cui tantum fata licere
urn:cts:latinLit:phi0917.phi001:9.1026	In generum voluere tuum. Nec vile putaris
urn:cts:latinLit:phi0917.phi001:9.1027	Hoc meritum, nobis facili quod caede peractum   est.
urn:cts:latinLit:phi0917.phi001:9.1028	Hospes avitus erat: depulso sceptra parenti
urn:cts:latinLit:phi0917.phi001:9.1029	Reddiderat. Quid plura feram? tu nomina tanto
urn:cts:latinLit:phi0917.phi001:9.1030	Invenies operi, vel famam consule mundi.
urn:cts:latinLit:phi0917.phi001:9.1031	Si scelus est, plus te nobis debere fateris,
urn:cts:latinLit:phi0917.phi001:9.1032	Quod scelus hoc non ipse facis. Sic fatus, opertum
urn:cts:latinLit:phi0917.phi001:9.1033	Detexit tenuitque caput. Iam languida morte
urn:cts:latinLit:phi0917.phi001:9.1034	Effigies habitum noti mutaverat oris.
urn:cts:latinLit:phi0917.phi001:9.1035	Non primo Caesar damnavit munera vis,
urn:cts:latinLit:phi0917.phi001:9.1036	Avertitque oculos: vultus, dum crederet, haesit.
urn:cts:latinLit:phi0917.phi001:9.1037	Utque fidem vidit sceleris, tutumque putavit
urn:cts:latinLit:phi0917.phi001:9.1038	Iam bonus esse socer; lacrimas non sponte cadentes
urn:cts:latinLit:phi0917.phi001:9.1039	Effudit, gemitusque expressit pectore laeto,
urn:cts:latinLit:phi0917.phi001:9.1040	Non aliter manifesta putans abscondere mentis
urn:cts:latinLit:phi0917.phi001:9.1041	Gaudia, quam lacrimis: meritumque immane tyranni
urn:cts:latinLit:phi0917.phi001:9.1042	Destruit, et generi mavult lugere revulsum,
urn:cts:latinLit:phi0917.phi001:9.1043	Quam debere, caput. Qui duro membra senatus
urn:cts:latinLit:phi0917.phi001:9.1044	Calcarat vultu, qui sicco lumine campos
urn:cts:latinLit:phi0917.phi001:9.1045	Viderat Emathios, uni tibi, Magne, negare
urn:cts:latinLit:phi0917.phi001:9.1046	Non audet gemitus.  O sors durissima fati!
urn:cts:latinLit:phi0917.phi001:9.1047	Hunccine tu, Caesar, scelerato Marte petisti,
urn:cts:latinLit:phi0917.phi001:9.1048	Qui tibi flendus erat?  Non mixti foedera tangunt
urn:cts:latinLit:phi0917.phi001:9.1049	Te generis, nec nata iubet moerere neposque?
urn:cts:latinLit:phi0917.phi001:9.1050	Credis apud populos Pompeii nomen amantes
urn:cts:latinLit:phi0917.phi001:9.1051	Hoc castris prodesse tuis?  Fortasse tyranni
urn:cts:latinLit:phi0917.phi001:9.1052	Tangeris invidia, captique in viscera Magni
urn:cts:latinLit:phi0917.phi001:9.1053	Hoc aliis licuisse doles, quererisque perisse
urn:cts:latinLit:phi0917.phi001:9.1054	Vindictam belli, raptumque e iure superbi
urn:cts:latinLit:phi0917.phi001:9.1055	Victoris generum. Quisquis te flere coegit
urn:cts:latinLit:phi0917.phi001:9.1056	Impetus, a vera longe pietate recessit.
urn:cts:latinLit:phi0917.phi001:9.1057	Scilicet hoc animo terras atque aequora lustras,
urn:cts:latinLit:phi0917.phi001:9.1058	Necubi suppressus pereat gener?  O bene rapta
urn:cts:latinLit:phi0917.phi001:9.1059	Arbitrio mors ista tuo! Quam magna remisit
urn:cts:latinLit:phi0917.phi001:9.1060	Crimina Romano tristis Fortuna pudori,
urn:cts:latinLit:phi0917.phi001:9.1061	Quod te non passa est misereri, perfide, Magni
urn:cts:latinLit:phi0917.phi001:9.1062	Viventis! Nec non his fallere vocibus audet,
urn:cts:latinLit:phi0917.phi001:9.1063	Adquiritque fidem simulati fronte doloris:
urn:cts:latinLit:phi0917.phi001:9.1064	Aufer ab adspectu nostro funesta, satelles,
urn:cts:latinLit:phi0917.phi001:9.1065	Regis dona tui: peius de Caesare vestrum,
urn:cts:latinLit:phi0917.phi001:9.1066	Quam de Pompeio, meruit scelus.   Unica belli
urn:cts:latinLit:phi0917.phi001:9.1067	Praemia civilis, victis donare salutem,
urn:cts:latinLit:phi0917.phi001:9.1068	Perdidimus. Quodsi Phario germana tyranno
urn:cts:latinLit:phi0917.phi001:9.1069	Non invisa foret, potuissem reddere regi,
urn:cts:latinLit:phi0917.phi001:9.1070	Quod meruit, fratrique tuum pro munere tali
urn:cts:latinLit:phi0917.phi001:9.1071	Misissem, Cleopatra, caput. Secreta quid arma
urn:cts:latinLit:phi0917.phi001:9.1072	Movit, et inseruit nostro sua tela labori?
urn:cts:latinLit:phi0917.phi001:9.1073	Ergo in Thessalicis Pellaeo fecimus arvis
urn:cts:latinLit:phi0917.phi001:9.1074	Ius gladio? vestris quaesita licentia regnis?
urn:cts:latinLit:phi0917.phi001:9.1075	Non tuleram Magnum mecum Romana regentem:
urn:cts:latinLit:phi0917.phi001:9.1076	Te, Ptolemaee, feram?   Frustra civilibus armis
urn:cts:latinLit:phi0917.phi001:9.1077	Miscuimus gentes, si qua est hoc orbe potestas
urn:cts:latinLit:phi0917.phi001:9.1078	Altera, quam Caesar: si tellus ulla duorum est.
urn:cts:latinLit:phi0917.phi001:9.1079	Vertissem Latias a vestro litore proras:
urn:cts:latinLit:phi0917.phi001:9.1080	Famae cura vetat, ne non damnasse    ruentam,
urn:cts:latinLit:phi0917.phi001:9.1081	Sed videar timuisse, Pharon. Nec fallere vos me
urn:cts:latinLit:phi0917.phi001:9.1082	Credite victorem. Nobis quoque tale paratum
urn:cts:latinLit:phi0917.phi001:9.1083	Litoris hospitium.  Ne sic mea colla gerantur,
urn:cts:latinLit:phi0917.phi001:9.1084	Thessaliae Fortuna facit. Maiore profecto,
urn:cts:latinLit:phi0917.phi001:9.1085	Quam metui poterat, discrimine gessimus arma;
urn:cts:latinLit:phi0917.phi001:9.1086	Exsilium  generique minas Romamque timebam:
urn:cts:latinLit:phi0917.phi001:9.1087	Poena fugae Ptolemaeus erat. Sed parcimus annis,
urn:cts:latinLit:phi0917.phi001:9.1088	Donamusque nefas. Sciat hac pro caede tyrannus
urn:cts:latinLit:phi0917.phi001:9.1089	Nil venia plus posse dari.  Vos condite busto
urn:cts:latinLit:phi0917.phi001:9.1090	Tanti colla ducis: sed non, ut crimina solum
urn:cts:latinLit:phi0917.phi001:9.1091	Vestra tegat tellus; iusto date thura sepulchro
urn:cts:latinLit:phi0917.phi001:9.1092	Et placate caput, cineresque in litore fusos
urn:cts:latinLit:phi0917.phi001:9.1093	Colligite, atque unam sparsis date manibus urnam.
urn:cts:latinLit:phi0917.phi001:9.1094	Sentiat adventum soceri, vocesque querentis
urn:cts:latinLit:phi0917.phi001:9.1095	Audiat umbra pias. Dum nobis omnia praefert,
urn:cts:latinLit:phi0917.phi001:9.1096	Dum vitam Phario mavult debere clienti,
urn:cts:latinLit:phi0917.phi001:9.1097	Laeta dies rapta est populis: concordia mundo
urn:cts:latinLit:phi0917.phi001:9.1098	Nostra perit. Caruere deis mea vota secundis,
urn:cts:latinLit:phi0917.phi001:9.1099	Ut te complexus, positis felicibus armis,
urn:cts:latinLit:phi0917.phi001:9.1100	Adfectus abs te veteres vitamque rogarem,
urn:cts:latinLit:phi0917.phi001:9.1101	Magne, tuam: dignaque satis mercede laborum
urn:cts:latinLit:phi0917.phi001:9.1102	Contentus, par esse tibi, tunc pace fideli
urn:cts:latinLit:phi0917.phi001:9.1103	Fecissem, ut victus posses ignoscere divis
urn:cts:latinLit:phi0917.phi001:9.1104	Fecisses, ut Roma mihi. Nec, talia fatus,
urn:cts:latinLit:phi0917.phi001:9.1105	Invenit fletus comitem, nec turba querenti
urn:cts:latinLit:phi0917.phi001:9.1106	Credidit: abscondunt gemitus, et pectora laeta
urn:cts:latinLit:phi0917.phi001:9.1107	Fronte tegunt, hilaresque nefas spectare cruentum
urn:cts:latinLit:phi0917.phi001:9.1108	(O bona libertas!) cum Caesar lugeat, audeat.
urn:cts:latinLit:phi0917.phi001:10.1	Ut primum terras, Pompeii colla secutus,
urn:cts:latinLit:phi0917.phi001:10.2	Adtigit, et  diras calcavit Caesar arenas:
urn:cts:latinLit:phi0917.phi001:10.3	Pugnavit Fortuna ducis fatumque nocentis
urn:cts:latinLit:phi0917.phi001:10.4	Aegypti, regnum Lagi Romana sub arma
urn:cts:latinLit:phi0917.phi001:10.5	Iret, an eriperet mundo Memphiticus ensis
urn:cts:latinLit:phi0917.phi001:10.6	Victoria victique caput. Tua profuit umbra,
urn:cts:latinLit:phi0917.phi001:10.7	Magne, tui socerum rapuere a sanguine manes.
urn:cts:latinLit:phi0917.phi001:10.8	[Ne populus post te Nilum Romanus amaret.
urn:cts:latinLit:phi0917.phi001:10.9	Inde Paraetoniam fertur securus in urbem
urn:cts:latinLit:phi0917.phi001:10.10	Pignore tam saevi sceleris, sua signa secutus.
urn:cts:latinLit:phi0917.phi001:10.11	Sed fremitu vulgi, fasces et iura querentis
urn:cts:latinLit:phi0917.phi001:10.12	Inferri Romana suis, discordia sensit
urn:cts:latinLit:phi0917.phi001:10.13	Pectora et ancipites animos, Magnumque perisse
urn:cts:latinLit:phi0917.phi001:10.14	Non sibi. Tum vultu semper celante timorem,
urn:cts:latinLit:phi0917.phi001:10.15	Intrepidus superum sedes et templa vetusti
urn:cts:latinLit:phi0917.phi001:10.16	Numinis, antiquas Macetum testantia vires,
urn:cts:latinLit:phi0917.phi001:10.17	Circuit: et, nulla captus dulcedine rerum,
urn:cts:latinLit:phi0917.phi001:10.18	Non auro cultuque deum, non moenibus urbis,
urn:cts:latinLit:phi0917.phi001:10.19	Effossum tumulis cupide descendit in antrum.
urn:cts:latinLit:phi0917.phi001:10.20	Illic Pellaei proles vesana Philippi,
urn:cts:latinLit:phi0917.phi001:10.21	Felix praedo, iacet, terrarum vindice fato
urn:cts:latinLit:phi0917.phi001:10.22	Raptus. Sacratis totum spargenda per orbem
urn:cts:latinLit:phi0917.phi001:10.23	Membra viri posuere adytis. Fortuna pepercit
urn:cts:latinLit:phi0917.phi001:10.24	Manibus, et regni duravit ad ultima fatum.
urn:cts:latinLit:phi0917.phi001:10.25	Nam sibi libertas umquam si redderet orbem,
urn:cts:latinLit:phi0917.phi001:10.26	Ludibrio servatus erat, non utile mundo
urn:cts:latinLit:phi0917.phi001:10.27	Editus exemplum, terras tot posse sub uno
urn:cts:latinLit:phi0917.phi001:10.28	Esse viro. Macetum fines latebrasque suorum
urn:cts:latinLit:phi0917.phi001:10.29	Deseruit, victasque patri despexit Athenas:
urn:cts:latinLit:phi0917.phi001:10.30	Perque Asiae populos fatis urgentibus actus
urn:cts:latinLit:phi0917.phi001:10.31	Humana cum strage ruit, gladiumque per omnes
urn:cts:latinLit:phi0917.phi001:10.32	Exegit gentes: ignotos miscuit amnes,
urn:cts:latinLit:phi0917.phi001:10.33	Persarum Euphraten, Indorum sanguine Gangen:
urn:cts:latinLit:phi0917.phi001:10.34	Terrarum fatale malum, fulmenque, quod omnes
urn:cts:latinLit:phi0917.phi001:10.35	Percuteret pariter populos, et sidus inicum
urn:cts:latinLit:phi0917.phi001:10.36	Gentibus. Oceano classes inferre parabat
urn:cts:latinLit:phi0917.phi001:10.37	Exteriore mari. Non illi flamma, nec undae,
urn:cts:latinLit:phi0917.phi001:10.38	Nec sterilis Libye, nec Syrticus obstitit Ammon.
urn:cts:latinLit:phi0917.phi001:10.39	Isset in occasus, mundi devexa secutus,
urn:cts:latinLit:phi0917.phi001:10.40	Ambissetque polos, Nilumque a fonte bibisset:
urn:cts:latinLit:phi0917.phi001:10.41	Occurrit suprema dies, naturaque solum
urn:cts:latinLit:phi0917.phi001:10.42	Hunc potuit finem vesano ponere regi;
urn:cts:latinLit:phi0917.phi001:10.43	Qui secum invidia, qua totum ceperat orbem,
urn:cts:latinLit:phi0917.phi001:10.44	Abstulit imperium; nulloque herede relicto
urn:cts:latinLit:phi0917.phi001:10.45	Totius fati, lacerandas praebuit urbes.
urn:cts:latinLit:phi0917.phi001:10.46	Sed cecidit, Babylone sua Parthoque verendus.
urn:cts:latinLit:phi0917.phi001:10.47	Pro pudor!  Eoi propius timuere sarissas,
urn:cts:latinLit:phi0917.phi001:10.48	Quam nunc pila timent, populi. Licet usque sub Arcton
urn:cts:latinLit:phi0917.phi001:10.49	Regnemus, Zephyrique domos terrasque premamus
urn:cts:latinLit:phi0917.phi001:10.50	Flagrantis post terga Noti: cedemus in ortus
urn:cts:latinLit:phi0917.phi001:10.51	Arsacidum domino. Non felix Parthia Crassis
urn:cts:latinLit:phi0917.phi001:10.52	Exiguae secura fuit provincia Pellae.
urn:cts:latinLit:phi0917.phi001:10.53	Iam, Pelusiaco veniens a gurgite Nili,
urn:cts:latinLit:phi0917.phi001:10.54	Rex puer imbellis populi sedaverat iras;
urn:cts:latinLit:phi0917.phi001:10.55	Obside quo pacis Pellaea tutus in aula
urn:cts:latinLit:phi0917.phi001:10.56	Caesar erat: cum se parva Cleopatra biremi,
urn:cts:latinLit:phi0917.phi001:10.57	Corrupto custode Phari laxare catenas,
urn:cts:latinLit:phi0917.phi001:10.58	Intulit Emathiis, ignaro Caesare, tectis;
urn:cts:latinLit:phi0917.phi001:10.59	Dedecus Aegypti, Latii feralis Erinnys,
urn:cts:latinLit:phi0917.phi001:10.60	Romano non casta malo. Quantum impulit Argos
urn:cts:latinLit:phi0917.phi001:10.61	Iliacasque domos facie Spartana nocenti,
urn:cts:latinLit:phi0917.phi001:10.62	Hesperios auxit tantum Cleopatra furores.
urn:cts:latinLit:phi0917.phi001:10.63	Terruit illa suo, si fas, Capitolia sistro,
urn:cts:latinLit:phi0917.phi001:10.64	Et Romana petit imbelli signa Canopo,
urn:cts:latinLit:phi0917.phi001:10.65	Caesare captivo Pharios ductura triumphos:
urn:cts:latinLit:phi0917.phi001:10.66	Leucadioque fuit dubius sub gurgite casus,
urn:cts:latinLit:phi0917.phi001:10.67	An mundum ne nostra quidem matrona teneret.
urn:cts:latinLit:phi0917.phi001:10.68	Hoc animi nox illa dedit, quae prima cubili
urn:cts:latinLit:phi0917.phi001:10.69	Miscuit incestam ducibus Ptolemaida nostris.
urn:cts:latinLit:phi0917.phi001:10.70	Quis tibi vesani veniam non donet amoris,
urn:cts:latinLit:phi0917.phi001:10.71	Antoni, durum cum Caesaris hauserit ignes
urn:cts:latinLit:phi0917.phi001:10.72	Pectus, et in media rabie, medioque furore,
urn:cts:latinLit:phi0917.phi001:10.73	Et Pompeianis habitata manibus aula,
urn:cts:latinLit:phi0917.phi001:10.74	Sanguine Thessalicae cladis perfusus adulter
urn:cts:latinLit:phi0917.phi001:10.75	Admisit Venerem curis, et miscuit armis
urn:cts:latinLit:phi0917.phi001:10.76	Illicitosque toros, et non ex coniuge partus?
urn:cts:latinLit:phi0917.phi001:10.77	Pro pudor! oblitus Magni, tibi, Iulia, fratres
urn:cts:latinLit:phi0917.phi001:10.78	Obscena de matre dedit: partesque fugatas
urn:cts:latinLit:phi0917.phi001:10.79	Passus in extremis Libyae coalescere regnis,
urn:cts:latinLit:phi0917.phi001:10.80	Tempora Niliaco turpis dependit amori,
urn:cts:latinLit:phi0917.phi001:10.81	Dum donare Pharon, dum non sibi vincere mavult.
urn:cts:latinLit:phi0917.phi001:10.82	Quem, formae confisa suae, Cleopatra sine ullis
urn:cts:latinLit:phi0917.phi001:10.83	Tristis adit lacrimis, simulatum comta dolorem,
urn:cts:latinLit:phi0917.phi001:10.84	Qua decuit, veluti laceros dispersa capillos,
urn:cts:latinLit:phi0917.phi001:10.85	Et sic orsa loqui: Si qua est, o maxime Caesar,
urn:cts:latinLit:phi0917.phi001:10.86	Nobilitas, Pharii proles clarissima Lagi,
urn:cts:latinLit:phi0917.phi001:10.87	Exsul in aeternum, sceptris depulsa paternis,
urn:cts:latinLit:phi0917.phi001:10.88	Si tua restituat veteri me dextera fato,
urn:cts:latinLit:phi0917.phi001:10.89	Complector regina pedes.  Tu gentibus aequum
urn:cts:latinLit:phi0917.phi001:10.90	Sidus ades nostris. Non urbes prima tenebo
urn:cts:latinLit:phi0917.phi001:10.91	Femina   Niliacas:    nullo  discrimine sexus
urn:cts:latinLit:phi0917.phi001:10.92	Reginam scit ferre Pharos.   Lege summa perempti
urn:cts:latinLit:phi0917.phi001:10.93	Verba patris, qui iura mihi communia regni
urn:cts:latinLit:phi0917.phi001:10.94	Et thalamos cum fratre dedit.  Puer ille sororem,
urn:cts:latinLit:phi0917.phi001:10.95	Sit modo liber, amat: sed habet sub iure Pothini
urn:cts:latinLit:phi0917.phi001:10.96	Adfectus ensesque suos. Nil ipsa paterni
urn:cts:latinLit:phi0917.phi001:10.97	Iuris inire peto: culpa tantoque pudore
urn:cts:latinLit:phi0917.phi001:10.98	Solve domum: remove funesta satellitis arma,
urn:cts:latinLit:phi0917.phi001:10.99	Et regem regnare iube. Quantosne tumores
urn:cts:latinLit:phi0917.phi001:10.100	Mente gerit famulus, Magni cervice revulsa!
urn:cts:latinLit:phi0917.phi001:10.101	Iam tibi (sed procul hoc avertant fata) minatur.
urn:cts:latinLit:phi0917.phi001:10.102	Sat fuit indignum, Caesar, mundoque tibique,
urn:cts:latinLit:phi0917.phi001:10.103	Pompeiam facinus meritumque fuisse Pothini.
urn:cts:latinLit:phi0917.phi001:10.104	Nequidquam duras tentasset Caesaris aures:
urn:cts:latinLit:phi0917.phi001:10.105	Vultus adest precibus, faciesque incesta perorat.
urn:cts:latinLit:phi0917.phi001:10.106	Exigit infandam, corrupto iudice, noctem.
urn:cts:latinLit:phi0917.phi001:10.107	Pax ubi parta duci donisque ingentibus emta est,
urn:cts:latinLit:phi0917.phi001:10.108	Excepere epulae tantarum gaudia rerum:
urn:cts:latinLit:phi0917.phi001:10.109	Explicuitque suos magno Cleopatra tumultu
urn:cts:latinLit:phi0917.phi001:10.110	Nondum translatos Romana in saecula luxus.
urn:cts:latinLit:phi0917.phi001:10.111	Ipse locus templi, quod vix corruptior aetas
urn:cts:latinLit:phi0917.phi001:10.112	Exstruat, instar erat: laqueataque tecta ferebant
urn:cts:latinLit:phi0917.phi001:10.113	Divitias, crassumque trabes absconderat aurum.
urn:cts:latinLit:phi0917.phi001:10.114	Nec summis crustata domus sectisque nitebat
urn:cts:latinLit:phi0917.phi001:10.115	Marmoribus: stabatque sibi non segnis Achates
urn:cts:latinLit:phi0917.phi001:10.116	Purpureusque lapis; totaque effusus in aula
urn:cts:latinLit:phi0917.phi001:10.117	Calcabatur Onyx. Hebenus Meroetica vastos
urn:cts:latinLit:phi0917.phi001:10.118	Non operit postes, sed stat pro robore vili,
urn:cts:latinLit:phi0917.phi001:10.119	Auxilium, non forma, domus. Ebur atria vestit,
urn:cts:latinLit:phi0917.phi001:10.120	Et subfixa manu foribus testudinis Indae
urn:cts:latinLit:phi0917.phi001:10.121	Terga sedent, crebro maculas distincta smaragdo.
urn:cts:latinLit:phi0917.phi001:10.122	Fulget gemma toris, et iaspide fulva supellex:
urn:cts:latinLit:phi0917.phi001:10.123	Strata micant: Tyrio quorum pars maxima suco
urn:cts:latinLit:phi0917.phi001:10.124	Cocta diu, virus non uno duxit aheno;
urn:cts:latinLit:phi0917.phi001:10.125	Pars auro plumata nitet; pars ignea cocco,
urn:cts:latinLit:phi0917.phi001:10.126	Ut mos est Phariis miscendi licia telis.
urn:cts:latinLit:phi0917.phi001:10.127	Tum famulae numerus turbae, populusque minister;
urn:cts:latinLit:phi0917.phi001:10.128	Discolor hos sanguis, alios distinxerat aetas:
urn:cts:latinLit:phi0917.phi001:10.129	Haec Libycos, pars tam flavos gerit alter crines,
urn:cts:latinLit:phi0917.phi001:10.130	Ut nullis Caesar Rheni se dicat in arvis
urn:cts:latinLit:phi0917.phi001:10.131	Tam rutilas vidisse comas; pars sanguinis usti,
urn:cts:latinLit:phi0917.phi001:10.132	Torta caput, refugosque gerens a fronte capillos.
urn:cts:latinLit:phi0917.phi001:10.133	Nec non infelix ferro mollita iuventus
urn:cts:latinLit:phi0917.phi001:10.134	Atque exsecta virum. Stat contra fortior aetas,
urn:cts:latinLit:phi0917.phi001:10.135	Vix ulla fuscante tamen lanugine malas.
urn:cts:latinLit:phi0917.phi001:10.136	Discubuere illic reges, maiorque potestas
urn:cts:latinLit:phi0917.phi001:10.137	Caesar: et immodice formam fucata nocentem,
urn:cts:latinLit:phi0917.phi001:10.138	Nec sceptris contenta suis, nec fratre marito,
urn:cts:latinLit:phi0917.phi001:10.139	Plena maris rubri spoliis, colloque comisque
urn:cts:latinLit:phi0917.phi001:10.140	Divitias Cleopatra gerit, cultuque laborat.
urn:cts:latinLit:phi0917.phi001:10.141	Candida Sidonio perlucent pectora filo,
urn:cts:latinLit:phi0917.phi001:10.142	Quod Nilotis acus compressum pectine Serum
urn:cts:latinLit:phi0917.phi001:10.143	Solvit, et extenso laxavit stamina velo.
urn:cts:latinLit:phi0917.phi001:10.144	Dentibus hic niveis sectos Atlantide silva
urn:cts:latinLit:phi0917.phi001:10.145	Imposuere orbes; quales ad Caesaris ora
urn:cts:latinLit:phi0917.phi001:10.146	Nec capto venere Iuba. Pro! caecus et amens
urn:cts:latinLit:phi0917.phi001:10.147	Ambitione furor, civilia bella gerenti
urn:cts:latinLit:phi0917.phi001:10.148	Divitias aperire suas, incendere mentem
urn:cts:latinLit:phi0917.phi001:10.149	Hospitis armati. Non sit licet ille nefando
urn:cts:latinLit:phi0917.phi001:10.150	Marte paratus opes mundi quaesisse ruina:
urn:cts:latinLit:phi0917.phi001:10.151	Pone duces priscos et nomina pauperis aevi,
urn:cts:latinLit:phi0917.phi001:10.152	Fabricios Curiosque graves: hic ille recumbat
urn:cts:latinLit:phi0917.phi001:10.153	Sordidus Hetruscis abductus Consul aratris,
urn:cts:latinLit:phi0917.phi001:10.154	Optabit patriae talem duxisse triumphum.
urn:cts:latinLit:phi0917.phi001:10.155	Infudere epulas auro, quod terra, quod aer,
urn:cts:latinLit:phi0917.phi001:10.156	Quod pelagus Nilusque dedit, quod luxus inani
urn:cts:latinLit:phi0917.phi001:10.157	Ambitione furens toto quaesivit in orbe,
urn:cts:latinLit:phi0917.phi001:10.158	Non mandante fame. Multas volucresque ferasque
urn:cts:latinLit:phi0917.phi001:10.159	Aegypti posuere deos: manibusque ministrat
urn:cts:latinLit:phi0917.phi001:10.160	Niliacas crystallus aquas: gemmaeque capaces
urn:cts:latinLit:phi0917.phi001:10.161	Excepere merum, sed non Mareotidos uvae,
urn:cts:latinLit:phi0917.phi001:10.162	Nobile sed paucis senium cui contulit annis
urn:cts:latinLit:phi0917.phi001:10.163	Indomitum Meroe cogens spumare Falernum.
urn:cts:latinLit:phi0917.phi001:10.164	Accipiunt sertas nardo florente coronas,
urn:cts:latinLit:phi0917.phi001:10.165	Et numquam fugiente rosa: multumque madenti
urn:cts:latinLit:phi0917.phi001:10.166	Infudere comae, quod nondum evanuit aura
urn:cts:latinLit:phi0917.phi001:10.167	Cinnamon, externa nec perdidit aera terra:
urn:cts:latinLit:phi0917.phi001:10.168	Advectumque recens vicinae messis amomum.
urn:cts:latinLit:phi0917.phi001:10.169	Discit opes Caesar spoliati perdere mundi,
urn:cts:latinLit:phi0917.phi001:10.170	Et gessisse pudet genero cum paupere bellum,
urn:cts:latinLit:phi0917.phi001:10.171	Et caussas Martis Phariis cum gentibus optat.
urn:cts:latinLit:phi0917.phi001:10.172	Postquam epulis Bacchoque modum lassata voluptas
urn:cts:latinLit:phi0917.phi001:10.173	Imposuit, longis Caesar producere noctem
urn:cts:latinLit:phi0917.phi001:10.174	Inchoat adloquiis: summaque in sede iacentem
urn:cts:latinLit:phi0917.phi001:10.175	Linigerum placidis compellat Achorea dictis:
urn:cts:latinLit:phi0917.phi001:10.176	O sacris devote senex, quodque arguit aetas,
urn:cts:latinLit:phi0917.phi001:10.177	Non neglecte deis, Phariae primordia gentis,
urn:cts:latinLit:phi0917.phi001:10.178	Terrarumque situm, vulgique edissere mores,
urn:cts:latinLit:phi0917.phi001:10.179	Et ritus formasque deum: quodcumque vetustis
urn:cts:latinLit:phi0917.phi001:10.180	Insculptum est adytis, profer, noscique volentes
urn:cts:latinLit:phi0917.phi001:10.181	Prode deos. Si Cecropium sua sacra Platonem
urn:cts:latinLit:phi0917.phi001:10.182	Maiores docuere tui: quis dignior umquam
urn:cts:latinLit:phi0917.phi001:10.183	Hoc fuit auditu, mundique capacior hospes?
urn:cts:latinLit:phi0917.phi001:10.184	Fama quidem generi Pharias me duxit ad urbes,
urn:cts:latinLit:phi0917.phi001:10.185	Sed tamen et vestri.  Media inter proelia semper
urn:cts:latinLit:phi0917.phi001:10.186	Stellarum  coelique plagis superisque vacavi,
urn:cts:latinLit:phi0917.phi001:10.187	Nec meus Eudoxi vincetur Fastibus annus.
urn:cts:latinLit:phi0917.phi001:10.188	Sed cum tanta meo vivat sub pectore virtus,
urn:cts:latinLit:phi0917.phi001:10.189	Tantus amor veri, nihil est quod noscere malim,
urn:cts:latinLit:phi0917.phi001:10.190	Quam fluvii caussas per saecula tanta latentes,
urn:cts:latinLit:phi0917.phi001:10.191	Ignotumque caput. Spes sit mihi certa videndi
urn:cts:latinLit:phi0917.phi001:10.192	Niliacos fontes, bellum civile relinquam.
urn:cts:latinLit:phi0917.phi001:10.193	Finierat, contraque sacer sic orsus Achoreus:
urn:cts:latinLit:phi0917.phi001:10.194	Fas mihi, magnorum, Caesar, secreta parentum
urn:cts:latinLit:phi0917.phi001:10.195	Prodere, ad hoc aevi populis ignota profanis.
urn:cts:latinLit:phi0917.phi001:10.196	Sit pietas aliis, miracula tanta silere:
urn:cts:latinLit:phi0917.phi001:10.197	Ast ego coelicolis gratum reor, ire per omnes
urn:cts:latinLit:phi0917.phi001:10.198	Hoc opus, et sacras populis notescere leges.
urn:cts:latinLit:phi0917.phi001:10.199	Sideribus, quae sola fugam  moderantur Olympi,
urn:cts:latinLit:phi0917.phi001:10.200	Occurruntque polo, diversa potentia prima
urn:cts:latinLit:phi0917.phi001:10.201	Mundi lege data est. Sol tempora dividit anni,
urn:cts:latinLit:phi0917.phi001:10.202	Mutat nocte diem, radiisque potentibus astra
urn:cts:latinLit:phi0917.phi001:10.203	Ire vetat, cursuque vagos statione moratur.
urn:cts:latinLit:phi0917.phi001:10.204	Luna suis vicibus Tethyn terrenaque miscet.
urn:cts:latinLit:phi0917.phi001:10.205	Frigida Saturno glacies et zona nivalis
urn:cts:latinLit:phi0917.phi001:10.206	Cessit. Habet ventos incertaque fulmina Mavors.
urn:cts:latinLit:phi0917.phi001:10.207	Sub Iove temperies et numquam turbidus aer.
urn:cts:latinLit:phi0917.phi001:10.208	At fecunda Venus cunctarum semina rerum
urn:cts:latinLit:phi0917.phi001:10.209	Possidet; immensae Cyllenius arbiter undae  est.
urn:cts:latinLit:phi0917.phi001:10.210	Hunc ubi pars coeli tenuit, qua mixta Leonis
urn:cts:latinLit:phi0917.phi001:10.211	Sidera sunt Cancro, rapidos qua Sirius ignes
urn:cts:latinLit:phi0917.phi001:10.212	Exerit, et varii mutator circulus anni
urn:cts:latinLit:phi0917.phi001:10.213	Aegoceron Cancrumque tenet, cui subdita Nili
urn:cts:latinLit:phi0917.phi001:10.214	Ora latent: quae cum dominus percussit aquarum
urn:cts:latinLit:phi0917.phi001:10.215	Igne superiecto, tunc Nilus fonte soluto
urn:cts:latinLit:phi0917.phi001:10.216	Exit, ut Oceanus lunaribus incrementis
urn:cts:latinLit:phi0917.phi001:10.217	Iussus adest, auctusque suos non ante coarctat,
urn:cts:latinLit:phi0917.phi001:10.218	Quam nos aestivas a sole receperit horas.
urn:cts:latinLit:phi0917.phi001:10.219	Vana fides veterum, Nilo, quo crescat in arva,
urn:cts:latinLit:phi0917.phi001:10.220	Aethiopum prodesse nivis.  Non Arctos in illis
urn:cts:latinLit:phi0917.phi001:10.221	Montibus, aut Boreas. Testis tibi sole perusti
urn:cts:latinLit:phi0917.phi001:10.222	Ipse color populi, calidique vaporibus Austri.
urn:cts:latinLit:phi0917.phi001:10.223	Adde, quod omne caput fluvii, quodcumque soluta
urn:cts:latinLit:phi0917.phi001:10.224	Praecipitat glaces, ingresso vere tumescit
urn:cts:latinLit:phi0917.phi001:10.225	Prima tabe nivis: Nilus neque  suscitat undas
urn:cts:latinLit:phi0917.phi001:10.226	Ante Canis radios, nec ripis adligat amnem
urn:cts:latinLit:phi0917.phi001:10.227	Ante parem nocti, Libra sub iudice, Phoebum.
urn:cts:latinLit:phi0917.phi001:10.228	Inde etiam leges aliarum nescit aquarum:
urn:cts:latinLit:phi0917.phi001:10.229	Nec tumet hibernus, quum, longe sole remoto,
urn:cts:latinLit:phi0917.phi001:10.230	Officiis caret unda suis: dare iussus iniquo
urn:cts:latinLit:phi0917.phi001:10.231	Temperiem coelo, mediis aestatibus exit.
urn:cts:latinLit:phi0917.phi001:10.232	Sub torrente plaga, ne terras dissipet ignis,
urn:cts:latinLit:phi0917.phi001:10.233	Nilus adest mundo, contraque incensa Leonis
urn:cts:latinLit:phi0917.phi001:10.234	Ora tumet: Cancroque suam torrente Syenen,
urn:cts:latinLit:phi0917.phi001:10.235	Imploratus adest: nec campos liberat undis,
urn:cts:latinLit:phi0917.phi001:10.236	Donec in autumnum declinet Phoebus, et umbras
urn:cts:latinLit:phi0917.phi001:10.237	Extendat Meroe. Quis caussas reddere possit
urn:cts:latinLit:phi0917.phi001:10.238	Sic iussit natura parens decurrere Nilum:
urn:cts:latinLit:phi0917.phi001:10.239	Sic opus est mundo. - Zephyros quoque vana vetustas
urn:cts:latinLit:phi0917.phi001:10.240	His adscribit aquis, quorum stata tempora flatus
urn:cts:latinLit:phi0917.phi001:10.241	Continuique dies, et in aera longa potestas:
urn:cts:latinLit:phi0917.phi001:10.242	Vel quod ab occiduo pellunt tot nubila coelo
urn:cts:latinLit:phi0917.phi001:10.243	Trans Noton, et fluvio cogunt incumbere nimbos:
urn:cts:latinLit:phi0917.phi001:10.244	Vel quod aquas toties rumpentis litora Nili
urn:cts:latinLit:phi0917.phi001:10.245	Adsiduo feriunt, coguntque resistere fluctus
urn:cts:latinLit:phi0917.phi001:10.246	Ille mora cursus adversique obiice ponti
urn:cts:latinLit:phi0917.phi001:10.247	Aestuat in campos. -  Sunt, qui spiramina terris
urn:cts:latinLit:phi0917.phi001:10.248	Esse putant, magnosque cavae compagis hiatus.
urn:cts:latinLit:phi0917.phi001:10.249	Commeat hac penitus tacitis discursibus unda,
urn:cts:latinLit:phi0917.phi001:10.250	Frigore ab Arctoo medium revocata sub axem,
urn:cts:latinLit:phi0917.phi001:10.251	Cum Phoebus pressit Meroen, tellusque perusta
urn:cts:latinLit:phi0917.phi001:10.252	Illuc   duxit aquas. Trahitur Gangesque Padusque
urn:cts:latinLit:phi0917.phi001:10.253	Per tacitum mundi. Tunc omnia flumina Nilus
urn:cts:latinLit:phi0917.phi001:10.254	Uno fonte vomens non uno gurgite perfert.
urn:cts:latinLit:phi0917.phi001:10.255	Rumor, ab Oceano, qui terras adligat omnes,
urn:cts:latinLit:phi0917.phi001:10.256	Exundante procul violentum erumpere Nilum,
urn:cts:latinLit:phi0917.phi001:10.257	Aequoreosque sales longo mitescere tractu.
urn:cts:latinLit:phi0917.phi001:10.258	Nec non Oceano pasci Phoebumque polumque
urn:cts:latinLit:phi0917.phi001:10.259	Credimus: hunc, caldi tetigit cum brachia Cancri,
urn:cts:latinLit:phi0917.phi001:10.260	Sol rapit, atque undae plus, quam quod digerat aer,
urn:cts:latinLit:phi0917.phi001:10.261	Tolitur. Hoc noctes referunt, Niloque refundunt.
urn:cts:latinLit:phi0917.phi001:10.262	Ast ego, si tantam ius est mihi solvere litem,
urn:cts:latinLit:phi0917.phi001:10.263	Quasdam, Caesar, aquas post mundi sera peracti
urn:cts:latinLit:phi0917.phi001:10.264	Saecula, concussis terrarum erumpere venis,
urn:cts:latinLit:phi0917.phi001:10.265	Non id agente deo, quasdam compage sub ipsa
urn:cts:latinLit:phi0917.phi001:10.266	Cum toto coepisse reor, quas ille creator
urn:cts:latinLit:phi0917.phi001:10.267	Atque opifex rerum certo sub iure coercet.
urn:cts:latinLit:phi0917.phi001:10.268	Quae tibi noscendi Nilum, Romane, cupido,
urn:cts:latinLit:phi0917.phi001:10.269	Et Phariis  Persisque fuit, Macetumque tyrannis:
urn:cts:latinLit:phi0917.phi001:10.270	Nullaque non aetas voluit conferre futuris
urn:cts:latinLit:phi0917.phi001:10.271	Notitiam: sed vincit adhuc natura latendi.
urn:cts:latinLit:phi0917.phi001:10.272	Summus Alexander regum, quos Memphis adorat,
urn:cts:latinLit:phi0917.phi001:10.273	Invidit Nilo, misitque per ultima terrae
urn:cts:latinLit:phi0917.phi001:10.274	Aethiopum lectos: illos rubicunda perusti
urn:cts:latinLit:phi0917.phi001:10.275	Zona poli tenuit; Nilum videre calentem.
urn:cts:latinLit:phi0917.phi001:10.276	Venit ad occasus mundique extrema Sesostris,
urn:cts:latinLit:phi0917.phi001:10.277	Et Pharios currus regum cervicibus egit:
urn:cts:latinLit:phi0917.phi001:10.278	Ante tamen, vestros amnes, Rhodanumque Padumque,
urn:cts:latinLit:phi0917.phi001:10.279	Quam Nilum, de fonte bibit. Vesanus in ortus
urn:cts:latinLit:phi0917.phi001:10.280	Cambyses longi populos pervenit ad aevi,
urn:cts:latinLit:phi0917.phi001:10.281	Defectusque epulis et pastus caede suorum,
urn:cts:latinLit:phi0917.phi001:10.282	Ignoto te, Nile, redit.  Non fabula mendax
urn:cts:latinLit:phi0917.phi001:10.283	Ausa loqui de fonte tuo est. Ubicunque videris,
urn:cts:latinLit:phi0917.phi001:10.284	Quaereris: et nulli contingit gloria genti,
urn:cts:latinLit:phi0917.phi001:10.285	Ut Nilo sit laeta suo. Tua flumina prodam,
urn:cts:latinLit:phi0917.phi001:10.286	Qua deus, undarum colator, Nile, tuarum,
urn:cts:latinLit:phi0917.phi001:10.287	Te mihi isse dedit. Medio consurgis ab axe,
urn:cts:latinLit:phi0917.phi001:10.288	Ausus in ardentem ripas adtollere Cancrum:
urn:cts:latinLit:phi0917.phi001:10.289	In Borean is rectus aquis, mediumque Booten:
urn:cts:latinLit:phi0917.phi001:10.290	ursus in occasum flexu torquetur et ortus,
urn:cts:latinLit:phi0917.phi001:10.291	Nunc Arabum populis, Libycis nunc aequus arenis:
urn:cts:latinLit:phi0917.phi001:10.292	Teque vident primi, quaerunt tamen hi quoque, Seres,
urn:cts:latinLit:phi0917.phi001:10.293	Aethiopumque feris alieno gurgite campos:
urn:cts:latinLit:phi0917.phi001:10.294	Et te terrarum nescit cui debeat orbis.
urn:cts:latinLit:phi0917.phi001:10.295	Arcanum natura caput non prodidit ulli,
urn:cts:latinLit:phi0917.phi001:10.296	Nec licuit populis parvum te, Nile, videre,
urn:cts:latinLit:phi0917.phi001:10.297	Amovitque sinus, et gentes maluit ortus
urn:cts:latinLit:phi0917.phi001:10.298	Mirari, quam nosse, tuos. Consurgere in ipsis
urn:cts:latinLit:phi0917.phi001:10.299	Ius tibi solstitiis, aliena crescere bruma,
urn:cts:latinLit:phi0917.phi001:10.300	Atque hiemes adferre tuas: solique vagari
urn:cts:latinLit:phi0917.phi001:10.301	Concessum per utrosque polos. Hic quaeritur ortus,
urn:cts:latinLit:phi0917.phi001:10.302	Illic finis aquae. Late tibi gurgite rupto
urn:cts:latinLit:phi0917.phi001:10.303	Ambitur nigris Meroe fecunda colonis,
urn:cts:latinLit:phi0917.phi001:10.304	Laeta comis ebeni: quae, quamvis arbore multa
urn:cts:latinLit:phi0917.phi001:10.305	Frondeat, aestatem nulla sibi mitigat umbra:
urn:cts:latinLit:phi0917.phi001:10.306	Linea tam rectum mundi ferit illa Leonem.
urn:cts:latinLit:phi0917.phi001:10.307	Inde plagas Phoebi, damnum non passus aquarum,
urn:cts:latinLit:phi0917.phi001:10.308	Praeveheris, sterilesque diu metiris arenas,
urn:cts:latinLit:phi0917.phi001:10.309	Nunc omnes unum vires collectus in amnem,
urn:cts:latinLit:phi0917.phi001:10.310	Nunc vagus, et spargens facilem tibi cedere ripam.
urn:cts:latinLit:phi0917.phi001:10.311	Rursus multifidas revocat piger alveus undas,
urn:cts:latinLit:phi0917.phi001:10.312	Qua dirimunt Arabum populis Aegyptia rura
urn:cts:latinLit:phi0917.phi001:10.313	Regni claustra Philae. Mox te deserta secantem,
urn:cts:latinLit:phi0917.phi001:10.314	Qua dirimunt nostrum rubro commercia pontum,
urn:cts:latinLit:phi0917.phi001:10.315	Mollis lapsus agit.  Quis te tam lene fluentem
urn:cts:latinLit:phi0917.phi001:10.316	Moturum tantas violenti gurgitis iras,
urn:cts:latinLit:phi0917.phi001:10.317	Nile, putet?  Sed cum lapsus abrupta viarum
urn:cts:latinLit:phi0917.phi001:10.318	Excepere tuos, et praecipites cataractae,
urn:cts:latinLit:phi0917.phi001:10.319	Ac nusquam vetitis ullas obsistere cautes
urn:cts:latinLit:phi0917.phi001:10.320	Indignaris aquis: spuma tunc astra lacessis:
urn:cts:latinLit:phi0917.phi001:10.321	Cuncta fremunt undis: ac multo murmure montis
urn:cts:latinLit:phi0917.phi001:10.322	Spumeus invictis canescit fluctibus amnis.
urn:cts:latinLit:phi0917.phi001:10.323	Hinc, Abaton quam nostra vocat veneranda vetustas,
urn:cts:latinLit:phi0917.phi001:10.324	Terra potens, primos sentit percussa tumultus,
urn:cts:latinLit:phi0917.phi001:10.325	Et scopuli, placuit fluvii quos dicere venas,
urn:cts:latinLit:phi0917.phi001:10.326	Quod manifesta novi primum dant signa tumoris.
urn:cts:latinLit:phi0917.phi001:10.327	Hinc montes natura vagis circumdedit undis,
urn:cts:latinLit:phi0917.phi001:10.328	Qui Libyae te, Nile, negant: quos inter in alta
urn:cts:latinLit:phi0917.phi001:10.329	It convalle iacens iam molibus unda receptis.
urn:cts:latinLit:phi0917.phi001:10.330	Prima tibi campos permittit apertaque Memphis
urn:cts:latinLit:phi0917.phi001:10.331	Rura, modumque vetat crescendi ponere ripas.
urn:cts:latinLit:phi0917.phi001:10.332	Sic velut in tuta securi pace trahebant
urn:cts:latinLit:phi0917.phi001:10.333	Noctis iter mediae: sed non vesana Pothini
urn:cts:latinLit:phi0917.phi001:10.334	Mens imbuta semel tam sacra caede, vacabat
urn:cts:latinLit:phi0917.phi001:10.335	A scelerum motu. Magno nihil ille peremto
urn:cts:latinLit:phi0917.phi001:10.336	Iam putat esse nefas: habitant sub pectore manes,
urn:cts:latinLit:phi0917.phi001:10.337	Ultricesque deae dant in nova monstra furorem.
urn:cts:latinLit:phi0917.phi001:10.338	Dignatur viles isto quoque sanguine dextras,
urn:cts:latinLit:phi0917.phi001:10.339	Quo Fortuna parat victos perfundere Patres;
urn:cts:latinLit:phi0917.phi001:10.340	Poenaque civilis belli, vindicta senatus
urn:cts:latinLit:phi0917.phi001:10.341	Paene data est famulo. Procul hoc avertite, fata,
urn:cts:latinLit:phi0917.phi001:10.342	Crimen, ut haec Bruto cervix absente secetur.
urn:cts:latinLit:phi0917.phi001:10.343	In scelus it Pharium Romani poena tyranni,
urn:cts:latinLit:phi0917.phi001:10.344	Exemplumque perit. Struit audax irrita fatis:
urn:cts:latinLit:phi0917.phi001:10.345	Nec parat occultae caedem committere fraudi,
urn:cts:latinLit:phi0917.phi001:10.346	Invictumque ducem detecto Marte lacessit.
urn:cts:latinLit:phi0917.phi001:10.347	Tantum animi delicta dabant, ut colla ferire
urn:cts:latinLit:phi0917.phi001:10.348	Caesaris, et socerum iungi tibi, Magne, iuberet:
urn:cts:latinLit:phi0917.phi001:10.349	Atque haec dicta monet famulos perferre fideles
urn:cts:latinLit:phi0917.phi001:10.350	Ad Pompeianae socium sibi caedis Achillam,
urn:cts:latinLit:phi0917.phi001:10.351	Quem puer imbellis cunctis praefecerat armis,
urn:cts:latinLit:phi0917.phi001:10.352	Et dederat ferrum, nullo sibi iure retento,
urn:cts:latinLit:phi0917.phi001:10.353	In cunctos, in seque simul.  Tu mollibus, inquit,
urn:cts:latinLit:phi0917.phi001:10.354	Nunc incumbe toris, et pingues exige somnos:
urn:cts:latinLit:phi0917.phi001:10.355	Invasit Cleopatra domum. Nec prodita tantum est,
urn:cts:latinLit:phi0917.phi001:10.356	Sed donata Pharos. Cessas accurrere solus
urn:cts:latinLit:phi0917.phi001:10.357	Ad dominae thalamos?  Nubit soror impia fratri:
urn:cts:latinLit:phi0917.phi001:10.358	Nam Latio iam nupta duci est:  interque maritos
urn:cts:latinLit:phi0917.phi001:10.359	Discurrens Aegypton habet, Romamque meretur.
urn:cts:latinLit:phi0917.phi001:10.360	Expugnare senem potuit Cleopatra venenis:
urn:cts:latinLit:phi0917.phi001:10.361	Crede, miser, puero: quem nox si iunxerit una,
urn:cts:latinLit:phi0917.phi001:10.362	Et semel amplexus incesto pectore passus
urn:cts:latinLit:phi0917.phi001:10.363	Hauserit obscoenum titulo pietatis amorem,
urn:cts:latinLit:phi0917.phi001:10.364	Meque tuumque caput per singula forsitan illi
urn:cts:latinLit:phi0917.phi001:10.365	Oscula donabit.  Crucibus flammisque luemus,
urn:cts:latinLit:phi0917.phi001:10.366	Si fuerit formosa soror. Nil undique restat
urn:cts:latinLit:phi0917.phi001:10.367	Auxilii: rex hinc coniux, hinc  Caesar adulter.
urn:cts:latinLit:phi0917.phi001:10.368	Et sumus, ut fatear, tam saeva iudice sontes:
urn:cts:latinLit:phi0917.phi001:10.369	Quem non ex nobis credet Cleopatra nocentem,
urn:cts:latinLit:phi0917.phi001:10.370	A quo casta fuit?  Per, te, quod fecimus una
urn:cts:latinLit:phi0917.phi001:10.371	Perdidimusque nefas, perque ictum sanguine Magni
urn:cts:latinLit:phi0917.phi001:10.372	Foedus, ades: subito bellum molire tumultu:
urn:cts:latinLit:phi0917.phi001:10.373	Irrue nocturnus: rumpamus funere taedas,
urn:cts:latinLit:phi0917.phi001:10.374	Crudelemque toris dominam mactemus in ipsis
urn:cts:latinLit:phi0917.phi001:10.375	Cum quocumque viro.   Nec nos deterreat ausis
urn:cts:latinLit:phi0917.phi001:10.376	Hesperii Fortuna ducis. Quae sustulit illum
urn:cts:latinLit:phi0917.phi001:10.377	Imposuitque orbi, communis gloria nobis:
urn:cts:latinLit:phi0917.phi001:10.378	Nos quoque sublimes Magnus facit. Adspice litus,
urn:cts:latinLit:phi0917.phi001:10.379	Spem nostri sceleris: pollutos consule fluctus,
urn:cts:latinLit:phi0917.phi001:10.380	Quid liceat nobis: tumulumque e pulvere parvo
urn:cts:latinLit:phi0917.phi001:10.381	Adspice Pompeii non omnia membra tegentem.
urn:cts:latinLit:phi0917.phi001:10.382	Quem metuis, par huius erat. Non sanguine clari:
urn:cts:latinLit:phi0917.phi001:10.383	Quid refert? nec opes populorum ac regna movemus:
urn:cts:latinLit:phi0917.phi001:10.384	Ad scelus ingentis fati sumus. Adtrahit illos
urn:cts:latinLit:phi0917.phi001:10.385	In nostras Fortuna manus.  En, altera venit
urn:cts:latinLit:phi0917.phi001:10.386	Victima nobilior. Placemus caede secunda
urn:cts:latinLit:phi0917.phi001:10.387	Hesperias gentes. Iugulus mihi Caesaris haustus
urn:cts:latinLit:phi0917.phi001:10.388	Hoc praestare potest, Pompeii caede nocentes
urn:cts:latinLit:phi0917.phi001:10.389	Ut populus Romanus amet. Quid nomina tanta
urn:cts:latinLit:phi0917.phi001:10.390	Horremus, viresque ducis, quibus ille relictis
urn:cts:latinLit:phi0917.phi001:10.391	Miles erit?  Nox haec peraget civilia bella,
urn:cts:latinLit:phi0917.phi001:10.392	Inferiasque dabit populis, et mittet ad umbras.
urn:cts:latinLit:phi0917.phi001:10.393	Quod debetur adhuc mundo    caput. Ite feroces
urn:cts:latinLit:phi0917.phi001:10.394	Caesaris in iugulum: praestet Lagea iuventus
urn:cts:latinLit:phi0917.phi001:10.395	Hoc regi, Romana sibi. Tu parce morari:
urn:cts:latinLit:phi0917.phi001:10.396	Plenum epulis, madidumque mero, Venerique paratum
urn:cts:latinLit:phi0917.phi001:10.397	Invenies: aude: superi tot vota Catonum
urn:cts:latinLit:phi0917.phi001:10.398	Brutorumque tibi tribuent. Noli segnis Achillas
urn:cts:latinLit:phi0917.phi001:10.399	Suadenti parere nefas. Haud clara movendis,
urn:cts:latinLit:phi0917.phi001:10.400	Ut mos, signa dedit castris, nec prodidit arma
urn:cts:latinLit:phi0917.phi001:10.401	Ullius clangore tubae: temere omnia saevi
urn:cts:latinLit:phi0917.phi001:10.402	Instrumenta rapit belli. Pars maxima turbae
urn:cts:latinLit:phi0917.phi001:10.403	Plebis erat Latiae: sed tanta oblivio mentes
urn:cts:latinLit:phi0917.phi001:10.404	Cepit, in externos corrupto milite mores,
urn:cts:latinLit:phi0917.phi001:10.405	Ut duce sub famulo iussuque satellitis irent,
urn:cts:latinLit:phi0917.phi001:10.406	Quos erat indignum Phario parere tyranno.
urn:cts:latinLit:phi0917.phi001:10.407	Nulla fides pietasque viris, qui castra sequuntur;
urn:cts:latinLit:phi0917.phi001:10.408	Venalesque manus, ubi fas, ubi maxima merces,
urn:cts:latinLit:phi0917.phi001:10.409	Aere merent parvo: iugulumque in Caesaris ire
urn:cts:latinLit:phi0917.phi001:10.410	Non sibi dant. Pro fas! ubi non civilia bella
urn:cts:latinLit:phi0917.phi001:10.411	Invenit imperii fatum miserabile nostri?
urn:cts:latinLit:phi0917.phi001:10.412	Thessaliae subducta acies in litore Nili
urn:cts:latinLit:phi0917.phi001:10.413	More furit patrio. Quid te plus, Magne, recepto
urn:cts:latinLit:phi0917.phi001:10.414	Ausa foret Lagea domus? Dat scilicet omnis
urn:cts:latinLit:phi0917.phi001:10.415	Dextera, quod debet superis: nullique vacare
urn:cts:latinLit:phi0917.phi001:10.416	Fas est Romano. Latium sic scindere corpus
urn:cts:latinLit:phi0917.phi001:10.417	Dis placitum: non in soceri generique favorem
urn:cts:latinLit:phi0917.phi001:10.418	Discedunt populi: civilia bella satelles
urn:cts:latinLit:phi0917.phi001:10.419	Movit, et in partem Romani venit Achillas.
urn:cts:latinLit:phi0917.phi001:10.420	Et nisi fata manus a sanguine Caesaris arcent,
urn:cts:latinLit:phi0917.phi001:10.421	Hae vincent partes. Aderat maturus uterque,
urn:cts:latinLit:phi0917.phi001:10.422	Et districta epulis ad cunctas aula patebat
urn:cts:latinLit:phi0917.phi001:10.423	Insidias, poteratque cruor per regia fundi
urn:cts:latinLit:phi0917.phi001:10.424	Pocula Caesareus, mensaeque incumbere cervix.
urn:cts:latinLit:phi0917.phi001:10.425	Sed metuunt belli trepidos in nocte tumultus,
urn:cts:latinLit:phi0917.phi001:10.426	Ne caedes confusa mauu permissaque fatis
urn:cts:latinLit:phi0917.phi001:10.427	Te, Ptolemaee, trahat. Tanta est fiducia ferri.
urn:cts:latinLit:phi0917.phi001:10.428	Non rapuere nefas: summi contemta facultas
urn:cts:latinLit:phi0917.phi001:10.429	Est operis: visum famulis reparabile damnum,
urn:cts:latinLit:phi0917.phi001:10.430	Illam mactandi dimittere Caesaris horam.
urn:cts:latinLit:phi0917.phi001:10.431	Servatur poenas in aperta luce daturus.
urn:cts:latinLit:phi0917.phi001:10.432	Donata est nox una duci, vixitque Pothini
urn:cts:latinLit:phi0917.phi001:10.433	Munere Phoebeos Caesar dilatus in ortus.
urn:cts:latinLit:phi0917.phi001:10.434	Lucifer a Casia prospexit rupe, diemque
urn:cts:latinLit:phi0917.phi001:10.435	Misit in Aegyptum, primo quoque sole calentem,
urn:cts:latinLit:phi0917.phi001:10.436	Cum procul a muris acies non sparsa maniplis
urn:cts:latinLit:phi0917.phi001:10.437	Nec vaga conspicitur, sed iustos qualis ad hostes
urn:cts:latinLit:phi0917.phi001:10.438	Recta fronte venit, Passuri cominus arma,
urn:cts:latinLit:phi0917.phi001:10.439	Laturique ruunt. At Caesar, moenibus urbis
urn:cts:latinLit:phi0917.phi001:10.440	Diffisus, foribus clausae se protegit aulae,
urn:cts:latinLit:phi0917.phi001:10.441	Degeneres passus latebras. Nec tota vacabat
urn:cts:latinLit:phi0917.phi001:10.442	Regia compresso; minima collegerat arma
urn:cts:latinLit:phi0917.phi001:10.443	Parte domus: tangunt animos iraeque metusque:
urn:cts:latinLit:phi0917.phi001:10.444	Et timet incursus, indignaturque timere.
urn:cts:latinLit:phi0917.phi001:10.445	Sic fremit in parvis fera nobilis abdita claustris,
urn:cts:latinLit:phi0917.phi001:10.446	Et frangit rabidos praemorso carcere dentes;
urn:cts:latinLit:phi0917.phi001:10.447	Nec secus in Siculis fureret tua flamma cavernis,
urn:cts:latinLit:phi0917.phi001:10.448	Obstrueret summam si quis tibi, Mulciber, Aetnam.
urn:cts:latinLit:phi0917.phi001:10.449	Audax Thessalici nuper qui rupe sub Aemi
urn:cts:latinLit:phi0917.phi001:10.450	Hesperiae cunctos proceres aciemque senatus
urn:cts:latinLit:phi0917.phi001:10.451	Pompeiumque ducem, caussa spectare vetante,
urn:cts:latinLit:phi0917.phi001:10.452	Non timuit, fatumque sibi promisit iniquum,
urn:cts:latinLit:phi0917.phi001:10.453	Expavit servile nefas, intraque penates
urn:cts:latinLit:phi0917.phi001:10.454	Obruitur telis: quem non violasset Alanus,
urn:cts:latinLit:phi0917.phi001:10.455	Non Scytha, non fixo qui ludit in hospite Maurus;
urn:cts:latinLit:phi0917.phi001:10.456	Hic, cui Romani spatium non sufficit orbis,
urn:cts:latinLit:phi0917.phi001:10.457	Parvaque regna putat Tyriis cum Gadibus Indos,
urn:cts:latinLit:phi0917.phi001:10.458	Ceu puer imbellis, ceu captis femina muris,
urn:cts:latinLit:phi0917.phi001:10.459	Quaerit tuta domus: spem vitae in limine clauso
urn:cts:latinLit:phi0917.phi001:10.460	Ponit, et incerto lustrat vagus atria cursu:
urn:cts:latinLit:phi0917.phi001:10.461	Non sine rege tamen; quem ducit in omnia secum,
urn:cts:latinLit:phi0917.phi001:10.462	Sumturus poenas et grata piacula morti,
urn:cts:latinLit:phi0917.phi001:10.463	Missurusque tuum, si non sint tela nec ignes,
urn:cts:latinLit:phi0917.phi001:10.464	In famulos, Ptolemaee, caput. Sic barbara Colchis
urn:cts:latinLit:phi0917.phi001:10.465	Creditur, ultorem metuens regnique fugaeque,
urn:cts:latinLit:phi0917.phi001:10.466	Ense suo fratrisque simul cervice parata
urn:cts:latinLit:phi0917.phi001:10.467	Exspectasse patrem. Cogunt tamen ultima rerum
urn:cts:latinLit:phi0917.phi001:10.468	Spem pacis tentare ducem: missusque satelles
urn:cts:latinLit:phi0917.phi001:10.469	Regius, ut saevos absentia voce tyranni
urn:cts:latinLit:phi0917.phi001:10.470	Corriperet famulos, quo bellum auctore moverent.
urn:cts:latinLit:phi0917.phi001:10.471	Sed neque ius mundi valuit, neque foedera sancta
urn:cts:latinLit:phi0917.phi001:10.472	Gentibus: orator regis pacisque sequester
urn:cts:latinLit:phi0917.phi001:10.473	Aestimat in numero scelerum ponenda tuorum,
urn:cts:latinLit:phi0917.phi001:10.474	Tot monstris Aegypte nocens. Non Thessala tellus,
urn:cts:latinLit:phi0917.phi001:10.475	Vastaque regna Iubae, non Pontus et impia signa
urn:cts:latinLit:phi0917.phi001:10.476	Pharnacis, et gelido circumfluus orbis Ibero
urn:cts:latinLit:phi0917.phi001:10.477	Tantum ausus scelerum, non Syrtis barbara, quantum
urn:cts:latinLit:phi0917.phi001:10.478	Deliciae fecere tuae. Premit undique bellum,
urn:cts:latinLit:phi0917.phi001:10.479	Inque domum iam tela cadunt, quassantque penates.
urn:cts:latinLit:phi0917.phi001:10.480	Non aries uno moturus limina pulsu,
urn:cts:latinLit:phi0917.phi001:10.481	Fracturusque domum; non ulla est machina belli:
urn:cts:latinLit:phi0917.phi001:10.482	Nec flammis mandatur opus: sed caeca iuventus
urn:cts:latinLit:phi0917.phi001:10.483	Consilii, vastos ambit divulsa penates,
urn:cts:latinLit:phi0917.phi001:10.484	Et nusquam totis incursat viribus agmen.
urn:cts:latinLit:phi0917.phi001:10.485	Fata vetant, murique vicem Fortuna tuetur.
urn:cts:latinLit:phi0917.phi001:10.486	Nec non et ratibus tentatur regia, qua se
urn:cts:latinLit:phi0917.phi001:10.487	Protulit in medios audaci margine fluctus
urn:cts:latinLit:phi0917.phi001:10.488	Luxuriosa domus. Sed abest defensor ubique
urn:cts:latinLit:phi0917.phi001:10.489	Caesar, et hos aditu gladiis, hos ignibus arcet:
urn:cts:latinLit:phi0917.phi001:10.490	Obsessusque gerit (tanta est constantia mentis)
urn:cts:latinLit:phi0917.phi001:10.491	Expugnantis opus. Piceo iubet unguine tinctas
urn:cts:latinLit:phi0917.phi001:10.492	Lampadas immitti iunctis in vela carinis.
urn:cts:latinLit:phi0917.phi001:10.493	Nec piger ignis erat per stuppea vincula perque
urn:cts:latinLit:phi0917.phi001:10.494	Manantes cera tabulas: et tempore eodem
urn:cts:latinLit:phi0917.phi001:10.495	Transtraque nautarum summique arsere ceruchi.
urn:cts:latinLit:phi0917.phi001:10.496	Iam prope semustae merguntur in aequore classes,
urn:cts:latinLit:phi0917.phi001:10.497	Iamque hostes et tela natant. Nec puppibus ignis
urn:cts:latinLit:phi0917.phi001:10.498	Incubuit solis: sed quae vicina fuere
urn:cts:latinLit:phi0917.phi001:10.499	Tecta mari, longis rapuere vaporibus ignem:
urn:cts:latinLit:phi0917.phi001:10.500	Et cladem fovere Noti, percussaque flama
urn:cts:latinLit:phi0917.phi001:10.501	Turbine, non alio motu per tecta cucurrit,
urn:cts:latinLit:phi0917.phi001:10.502	Quam solet aetherio lampas discurrere sulco,
urn:cts:latinLit:phi0917.phi001:10.503	Materiaque carens atque ardens aere solo.
urn:cts:latinLit:phi0917.phi001:10.504	Illa lues clausa paullum revocavit ab aula
urn:cts:latinLit:phi0917.phi001:10.505	Urbis in auxilium populos. Nec tempora cladis
urn:cts:latinLit:phi0917.phi001:10.506	Perdidit in somnos, sed caeca nocte carinis
urn:cts:latinLit:phi0917.phi001:10.507	Insiluit Caesar, semper feliciter usus
urn:cts:latinLit:phi0917.phi001:10.508	Praecipiti cursu bellorum, et tempore rapto.
urn:cts:latinLit:phi0917.phi001:10.509	Tunc claustrum pelagi cepit Pharon. Insula quondam
urn:cts:latinLit:phi0917.phi001:10.510	In medio stetit illa mari, sub tempore vatis
urn:cts:latinLit:phi0917.phi001:10.511	Proteos: at nunc est Pellaeis proxima muris.
urn:cts:latinLit:phi0917.phi001:10.512	Illa duci geminos bellorum praestitit usus:
urn:cts:latinLit:phi0917.phi001:10.513	Abstulit excursus et fauces aequoris hosti;
urn:cts:latinLit:phi0917.phi001:10.514	Caesaris auxiliis aditus et libera ponti
urn:cts:latinLit:phi0917.phi001:10.515	Ostia permisit. Nec poenas inde Pothini
urn:cts:latinLit:phi0917.phi001:10.516	Distulit ulterius sed non qua debuit ira,
urn:cts:latinLit:phi0917.phi001:10.517	Non cruce, non flammis, rabido non dente ferarum;
urn:cts:latinLit:phi0917.phi001:10.518	Heu facinus! cervix gladio male caesa pependit:
urn:cts:latinLit:phi0917.phi001:10.519	Magni morte perit!   Nec non, subrepta paratis
urn:cts:latinLit:phi0917.phi001:10.520	A famulo Ganymede dolis, pervenit ad hostes
urn:cts:latinLit:phi0917.phi001:10.521	Caesaris Arsinoe: quae castra carentia rege,
urn:cts:latinLit:phi0917.phi001:10.522	Ut proles Lagea, tenet, famulumque tyranni
urn:cts:latinLit:phi0917.phi001:10.523	Terribilem iusto transegit Achillea ferro.
urn:cts:latinLit:phi0917.phi001:10.524	Altera, Magne, tuis iam victima mittitur umbris:
urn:cts:latinLit:phi0917.phi001:10.525	Nec satis hoc Fortuna putat. Procul absit, ut ista
urn:cts:latinLit:phi0917.phi001:10.526	Vindictae sit summa tuae. Non ipse tyrannus
urn:cts:latinLit:phi0917.phi001:10.527	Sufficit in poenas, non omnis regia Lagi.
urn:cts:latinLit:phi0917.phi001:10.528	Dum patrii veniant in viscera Caesaris enses,
urn:cts:latinLit:phi0917.phi001:10.529	Magnus inultus erit. Sed non auctore furoris
urn:cts:latinLit:phi0917.phi001:10.530	Sublato cecidit rabies: nam rursus in arma
urn:cts:latinLit:phi0917.phi001:10.531	Auspiciis Ganymedis eunt: ac multa secundo
urn:cts:latinLit:phi0917.phi001:10.532	Proelia Marte gerunt. Potuit, discrimine summo
urn:cts:latinLit:phi0917.phi001:10.533	Caesaris, illa dies in famam et saecula mitti.
urn:cts:latinLit:phi0917.phi001:10.534	Molis in exiguae spatio stipantibus armis,
urn:cts:latinLit:phi0917.phi001:10.535	Dum parat in vacuus Martem transferre carinas
urn:cts:latinLit:phi0917.phi001:10.536	Dux Latius, tota subiti formidine belli
urn:cts:latinLit:phi0917.phi001:10.537	Cingitur: hinc densae praetexunt litora classes,
urn:cts:latinLit:phi0917.phi001:10.538	Hinc tergo insultant pedites: via nulla salutis,
urn:cts:latinLit:phi0917.phi001:10.539	Non fuga, non virtus:  vix spes quoque mortis honestae.
urn:cts:latinLit:phi0917.phi001:10.540	Non acie fusa, nec magnae stragis acervo
urn:cts:latinLit:phi0917.phi001:10.541	Vincendus tunc Caesar erat, sed sanguine nullo,
urn:cts:latinLit:phi0917.phi001:10.542	Captus sorte loci. Pendet, dubiusne timeret,
urn:cts:latinLit:phi0917.phi001:10.543	Optaretne mori. Respexit in agmine denso
urn:cts:latinLit:phi0917.phi001:10.544	Scaevam, perpetuae meritum iam nomina famae
urn:cts:latinLit:phi0917.phi001:10.545	Ad campos, Epidamne, tuos, ubi solus apertis
urn:cts:latinLit:phi0917.phi001:10.546	Obsedit muris calcantem moenia Magnum.
