
urn:cts:latinLit:phi0893.phi004:1.1.1	Qui fit, Maecenas, ut nemo, quam sibi sortem
urn:cts:latinLit:phi0893.phi004:1.1.2	seu Ratio dederit seu Fors obiecerit, illa
urn:cts:latinLit:phi0893.phi004:1.1.3	contentus vivat, laudet diversa sequentis?
urn:cts:latinLit:phi0893.phi004:1.1.4	'o fortunati mercatores' gravis annis
urn:cts:latinLit:phi0893.phi004:1.1.5	miles ait, multo iam fractus membra labore.
urn:cts:latinLit:phi0893.phi004:1.1.6	contra mercator navim iactantibus Austris,
urn:cts:latinLit:phi0893.phi004:1.1.7	'militia est potior. quid enim? concurritur: horae
urn:cts:latinLit:phi0893.phi004:1.1.8	momento cita mors venit aut victoria laeta.'
urn:cts:latinLit:phi0893.phi004:1.1.9	agricolam laudat iuris legumque peritus,
urn:cts:latinLit:phi0893.phi004:1.1.10	sub galli cantum consultor ubi ostia pulsat;
urn:cts:latinLit:phi0893.phi004:1.1.11	ille, datis vadibus qui rure extractus in urbem est,
urn:cts:latinLit:phi0893.phi004:1.1.12	solos felicis viventis clamat in urbe.
urn:cts:latinLit:phi0893.phi004:1.1.13	cetera de genere hoc (adeo sunt multa) loquacem
urn:cts:latinLit:phi0893.phi004:1.1.14	delassare valent Fabium. ne te morer, audi,
urn:cts:latinLit:phi0893.phi004:1.1.15	quo rem deducam. si quis Deus 'en ego' dicat
urn:cts:latinLit:phi0893.phi004:1.1.16	'iam faciam quod voltis: eris tu, qui modo miles,
urn:cts:latinLit:phi0893.phi004:1.1.17	mercator; tu, consultus modo, rusticus: hinc vos,
urn:cts:latinLit:phi0893.phi004:1.1.18	vos hinc mutatis discedite partibus. eia,
urn:cts:latinLit:phi0893.phi004:1.1.19	quid statis?' nolint. atqui licet esse beatis.
urn:cts:latinLit:phi0893.phi004:1.1.20	quid causae est, merito quin illis Iuppiter ambas
urn:cts:latinLit:phi0893.phi004:1.1.21	iratus buccas inflet neque se fore posthac
urn:cts:latinLit:phi0893.phi004:1.1.22	tam facilem dicat, votis ut praebeat aurem?
urn:cts:latinLit:phi0893.phi004:1.1.23	praeterea, ne sic ut qui iocularia ridens
urn:cts:latinLit:phi0893.phi004:1.1.24	percurram — quamquam ridentem dicere verum
urn:cts:latinLit:phi0893.phi004:1.1.25	quid vetat? ut pueris olim dant crustula blandi
urn:cts:latinLit:phi0893.phi004:1.1.26	doctores, elementa velint ut discere prima —
urn:cts:latinLit:phi0893.phi004:1.1.27	sed tamen amoto quaeramus seria ludo:
urn:cts:latinLit:phi0893.phi004:1.1.28	ille gravem duro terram qui vertit aratro,
urn:cts:latinLit:phi0893.phi004:1.1.29	perfidus hic caupo, miles nautaeque, per omne
urn:cts:latinLit:phi0893.phi004:1.1.30	audaces mare qui currunt, hac mente laborem
urn:cts:latinLit:phi0893.phi004:1.1.31	sese ferre, senes ut in otia tuta recedant,
urn:cts:latinLit:phi0893.phi004:1.1.32	aiunt, cum sibi sint congesta cibaria: sicut
urn:cts:latinLit:phi0893.phi004:1.1.33	parvola—nam exemplo est—magni formica laboris
urn:cts:latinLit:phi0893.phi004:1.1.34	ore trahit quodcumque potest atque addit acervo
urn:cts:latinLit:phi0893.phi004:1.1.35	quem struit, haud ignara ac non incauta futuri.
urn:cts:latinLit:phi0893.phi004:1.1.36	quae, simul inversum contristat Aquarius annum,
urn:cts:latinLit:phi0893.phi004:1.1.37	non usquam prorepit et illis utitur ante
urn:cts:latinLit:phi0893.phi004:1.1.38	quaesitis sapiens, cum te neque fervidus aestus
urn:cts:latinLit:phi0893.phi004:1.1.39	demoveat lucro neque hiems, ignis mare ferrum,
urn:cts:latinLit:phi0893.phi004:1.1.40	nil obstet tibi, dum ne sit te ditior alter.
urn:cts:latinLit:phi0893.phi004:1.1.41	quid iuvat inmensum te argenti pondus et auri
urn:cts:latinLit:phi0893.phi004:1.1.42	furtim defossa timidum deponere terra?
urn:cts:latinLit:phi0893.phi004:1.1.43	quod, si conminuas, vilem redigatur ad assem?
urn:cts:latinLit:phi0893.phi004:1.1.44	at ni id fit, quid habet pulcri constructus acervus?
urn:cts:latinLit:phi0893.phi004:1.1.45	milia frumenti tua triverit area centum:
urn:cts:latinLit:phi0893.phi004:1.1.46	non tuus hoc capiet venter plus ac meus: ut, si
urn:cts:latinLit:phi0893.phi004:1.1.47	reticulum panis venalis inter onusto
urn:cts:latinLit:phi0893.phi004:1.1.48	forte vehas umero, nihilo plus accipias quam
urn:cts:latinLit:phi0893.phi004:1.1.49	qui nil portarit. vel dic quid referat intra
urn:cts:latinLit:phi0893.phi004:1.1.50	naturae finis viventi, iugera centum an
urn:cts:latinLit:phi0893.phi004:1.1.51	mille aret? 'at suave est ex magno tollere acervo.'
urn:cts:latinLit:phi0893.phi004:1.1.52	dum ex parvo nobis tantundem haurire relinquas,
urn:cts:latinLit:phi0893.phi004:1.1.53	cur tua plus laudes cumeris granaria nostris?
urn:cts:latinLit:phi0893.phi004:1.1.54	ut tibi si sit opus liquidi non amplius urna
urn:cts:latinLit:phi0893.phi004:1.1.55	vel cyatho ac dicas 'magno de flumine mallem
urn:cts:latinLit:phi0893.phi004:1.1.56	quam ex hoc fonticulo tantundem sumere.' eo fit,
urn:cts:latinLit:phi0893.phi004:1.1.57	plenior ut siquos delectet copia iusto,
urn:cts:latinLit:phi0893.phi004:1.1.58	cum ripa simul avolsos ferat Aufidus acer.
urn:cts:latinLit:phi0893.phi004:1.1.59	at qui tantuli eget quanto est opus, is neque limo
urn:cts:latinLit:phi0893.phi004:1.1.60	turbatam haurit aquam neque vitam amittit in undis.
urn:cts:latinLit:phi0893.phi004:1.1.61	at bona pars hominum decepta cupidine falso
urn:cts:latinLit:phi0893.phi004:1.1.62	'nil satis est', inquit, 'quia tanti quantum habeas sis':
urn:cts:latinLit:phi0893.phi004:1.1.63	quid facias illi? iubeas miserum esse, libenter
urn:cts:latinLit:phi0893.phi004:1.1.64	quatenus id facit: ut quidam memoratur Athenis
urn:cts:latinLit:phi0893.phi004:1.1.65	sordidus ac dives, populi contemnere voces
urn:cts:latinLit:phi0893.phi004:1.1.66	sic solitus: 'populus me sibilat, at mihi plaudo
urn:cts:latinLit:phi0893.phi004:1.1.67	ipse domi, simul ac nummos contemplor in arca.'
urn:cts:latinLit:phi0893.phi004:1.1.68	Tantalus a labris sitiens fugientia captat
urn:cts:latinLit:phi0893.phi004:1.1.69	flumina — quid rides? mutato nomine de te
urn:cts:latinLit:phi0893.phi004:1.1.70	fabula narratur: congestis undique saccis
urn:cts:latinLit:phi0893.phi004:1.1.71	indormis inhians et tamquam parcere sacris
urn:cts:latinLit:phi0893.phi004:1.1.72	cogeris aut pictis tamquam gaudere tabellis.
urn:cts:latinLit:phi0893.phi004:1.1.73	nescis, quo valeat nummus, quem praebeat usum?
urn:cts:latinLit:phi0893.phi004:1.1.74	panis ematur, holus, vini sextarius, adde
urn:cts:latinLit:phi0893.phi004:1.1.75	quis humana sibi doleat natura negatis.
urn:cts:latinLit:phi0893.phi004:1.1.76	an vigilare metu exanimem, noctesque diesque
urn:cts:latinLit:phi0893.phi004:1.1.77	formidare malos fures, incendia, servos,
urn:cts:latinLit:phi0893.phi004:1.1.78	ne te conpilent fugientes, hoc iuvat? horum
urn:cts:latinLit:phi0893.phi004:1.1.79	semper ego optarim pauperrimus esse bonorum.
urn:cts:latinLit:phi0893.phi004:1.1.80	at si condoluit temptatum frigore corpus
urn:cts:latinLit:phi0893.phi004:1.1.81	aut alius casus lecto te adflixit, habes qui
urn:cts:latinLit:phi0893.phi004:1.1.82	adsideat, fomenta paret, medicum roget, ut te
urn:cts:latinLit:phi0893.phi004:1.1.83	suscitet ac reddat gnatis carisque propinquis?
urn:cts:latinLit:phi0893.phi004:1.1.84	non uxor salvum te volt, non filius; omnes
urn:cts:latinLit:phi0893.phi004:1.1.85	vicini oderunt, noti, pueri atque puellae.
urn:cts:latinLit:phi0893.phi004:1.1.86	miraris, cum tu argento post omnia ponas,
urn:cts:latinLit:phi0893.phi004:1.1.87	si nemo praestet, quem non merearis, amorem?
urn:cts:latinLit:phi0893.phi004:1.1.88	at si cognatos nullo natura labore
urn:cts:latinLit:phi0893.phi004:1.1.89	quos tibi dat, retinere velis, servareque amicos,
urn:cts:latinLit:phi0893.phi004:1.1.90	infelix operam perdas, ut siquis asellum
urn:cts:latinLit:phi0893.phi004:1.1.91	in campo doceat parentem currere frenis.
urn:cts:latinLit:phi0893.phi004:1.1.92	denique sit finis quaerendi, cumque habeas plus,
urn:cts:latinLit:phi0893.phi004:1.1.93	pauperiem metuas minus et finire laborem
urn:cts:latinLit:phi0893.phi004:1.1.94	incipias, parto quod avebas, ne facias quod
urn:cts:latinLit:phi0893.phi004:1.1.95	Umidius quidam; non longa est fabula: dives
urn:cts:latinLit:phi0893.phi004:1.1.96	ut metiretur nummos, ita sordidus, ut se
urn:cts:latinLit:phi0893.phi004:1.1.97	non umquam servo melius vestiret, ad usque
urn:cts:latinLit:phi0893.phi004:1.1.98	supremum tempus, ne se penuria victus
urn:cts:latinLit:phi0893.phi004:1.1.99	opprimeret, metuebat. at hunc liberta securi
urn:cts:latinLit:phi0893.phi004:1.1.100	divisit medium, fortissima Tyndaridarum.
urn:cts:latinLit:phi0893.phi004:1.1.101	'quid mi igitur suades? ut vivam Naevius aut sic
urn:cts:latinLit:phi0893.phi004:1.1.102	ut Nomentanus?' pergis pugnantia secum
urn:cts:latinLit:phi0893.phi004:1.1.103	frontibus adversis conponere: non ego avarum
urn:cts:latinLit:phi0893.phi004:1.1.104	cum veto te, fieri vappam iubeo ac nebulonem:
urn:cts:latinLit:phi0893.phi004:1.1.105	est inter Tanain quiddam socerumque Viselli:
urn:cts:latinLit:phi0893.phi004:1.1.106	est modus in rebus, sunt certi denique fines,
urn:cts:latinLit:phi0893.phi004:1.1.107	quos ultra citraque nequit consistere rectum.
urn:cts:latinLit:phi0893.phi004:1.1.108	illuc, unde abii, redeo, qui nemo, ut avarus,
urn:cts:latinLit:phi0893.phi004:1.1.109	se probet ac potius laudet diversa sequentis,
urn:cts:latinLit:phi0893.phi004:1.1.110	quodque aliena capella gerat distentius uber,
urn:cts:latinLit:phi0893.phi004:1.1.111	tabescat neque se maiori pauperiorum
urn:cts:latinLit:phi0893.phi004:1.1.112	turbae conparet, hunc atque hunc superare laboret.
urn:cts:latinLit:phi0893.phi004:1.1.113	sic festinanti semper locupletior obstat,
urn:cts:latinLit:phi0893.phi004:1.1.114	ut, cum carceribus missos rapit ungula currus,
urn:cts:latinLit:phi0893.phi004:1.1.115	instat equis auriga suos vincentibus, illum
urn:cts:latinLit:phi0893.phi004:1.1.116	praeteritum temnens extremos inter euntem.
urn:cts:latinLit:phi0893.phi004:1.1.117	inde fit, ut raro, qui se vixisse beatum
urn:cts:latinLit:phi0893.phi004:1.1.118	dicat et exacto contentus tempore vita
urn:cts:latinLit:phi0893.phi004:1.1.119	cedat uti conviva satur, reperire queamus.
urn:cts:latinLit:phi0893.phi004:1.1.120	iam satis est. ne me Crispini scrinia lippi
urn:cts:latinLit:phi0893.phi004:1.1.121	conpilasse putes, verbum non amplius addam.

urn:cts:latinLit:phi0893.phi004:1.2.1	Ambubaiarum collegia, pharmacopolae,
urn:cts:latinLit:phi0893.phi004:1.2.2	mendici, mimae, balatrones, hoc genus omne
urn:cts:latinLit:phi0893.phi004:1.2.3	maestum ac sollicitum est cantoris morte Tigelli.
urn:cts:latinLit:phi0893.phi004:1.2.4	quippe benignus erat. contra hic, ne prodigus esse
urn:cts:latinLit:phi0893.phi004:1.2.5	dicatur metuens, inopi dare nolit amico,
urn:cts:latinLit:phi0893.phi004:1.2.6	frigus quo duramque famem propellere possit.
urn:cts:latinLit:phi0893.phi004:1.2.7	hunc si perconteris, avi cur atque parentis
urn:cts:latinLit:phi0893.phi004:1.2.8	praeclaram ingrata stringat malus ingluvie rem,
urn:cts:latinLit:phi0893.phi004:1.2.9	omnia conductis coemens obsonia nummis,
urn:cts:latinLit:phi0893.phi004:1.2.10	sordidus atque animi quod parvi nolit haberi,
urn:cts:latinLit:phi0893.phi004:1.2.11	respondet. laudatur ab his, culpatur ab illis.
urn:cts:latinLit:phi0893.phi004:1.2.12	Fufidius vappae famam timet ac nebulonis
urn:cts:latinLit:phi0893.phi004:1.2.13	dives agris, dives positis in fenore nummis:
urn:cts:latinLit:phi0893.phi004:1.2.14	quinas hic capiti mercedes exsecat atque
urn:cts:latinLit:phi0893.phi004:1.2.15	quanto perditior quisque est, tanto acrius urget;
urn:cts:latinLit:phi0893.phi004:1.2.16	nomina sectatur modo sumpta veste virili
urn:cts:latinLit:phi0893.phi004:1.2.17	sub patribus duris tironum. 'maxime' quis non
urn:cts:latinLit:phi0893.phi004:1.2.18	'Iuppiter' exclamat simul atque audivit? 'at in se
urn:cts:latinLit:phi0893.phi004:1.2.19	pro quaestu sumptum facit hic?' vix credere possis,
urn:cts:latinLit:phi0893.phi004:1.2.20	quam sibi non sit amicus, ita ut pater ille, Terenti
urn:cts:latinLit:phi0893.phi004:1.2.21	fabula quem miserum gnato vixisse fugato
urn:cts:latinLit:phi0893.phi004:1.2.22	inducit, non se peius cruciaverit atque hic.
urn:cts:latinLit:phi0893.phi004:1.2.23	siquis nunc quaerat 'quo res haec pertinet?' illuc:
urn:cts:latinLit:phi0893.phi004:1.2.24	dum vitant stulti vitia, in contraria currunt.
urn:cts:latinLit:phi0893.phi004:1.2.25	Maltinus tunicis demissis ambulat, est qui
urn:cts:latinLit:phi0893.phi004:1.2.26	inguen ad obscaenum subductis usque; facetus
urn:cts:latinLit:phi0893.phi004:1.2.27	pastillos Rufillus olet, Gorgonius hircum:
urn:cts:latinLit:phi0893.phi004:1.2.28	nil medium est. sunt qui nolint tetigisse nisi illas
urn:cts:latinLit:phi0893.phi004:1.2.29	quarum subsuta talos tegat instita veste,
urn:cts:latinLit:phi0893.phi004:1.2.30	contra alius nullam nisi olenti in fornice stantem.
urn:cts:latinLit:phi0893.phi004:1.2.31	quidam notus homo cum exiret fornice, 'macte
urn:cts:latinLit:phi0893.phi004:1.2.32	virtute esto' inquit sententia dia Catonis;
urn:cts:latinLit:phi0893.phi004:1.2.33	'nam simul ac venas inflavit taetra libido,
urn:cts:latinLit:phi0893.phi004:1.2.34	huc iuvenes aequom est descendere, non alienas
urn:cts:latinLit:phi0893.phi004:1.2.35	permolere uxores.' 'nolim laudarier' inquit
urn:cts:latinLit:phi0893.phi004:1.2.36	'sic me' mirator cunni Cupiennius albi.
urn:cts:latinLit:phi0893.phi004:1.2.37	audire est operae pretium, procedere recte
urn:cts:latinLit:phi0893.phi004:1.2.38	qui moechis non voltis, ut omni parte laborent
urn:cts:latinLit:phi0893.phi004:1.2.39	utque illis multo corrupta dolore voluptas
urn:cts:latinLit:phi0893.phi004:1.2.40	atque haec rara cadat dura inter saepe pericla.
urn:cts:latinLit:phi0893.phi004:1.2.41	hic se praecipitem tecto dedit, ille flagellis
urn:cts:latinLit:phi0893.phi004:1.2.42	ad mortem caesus, fugiens hic decidit acrem
urn:cts:latinLit:phi0893.phi004:1.2.43	praedonum in turbam, dedit hic pro corpore nummos,
urn:cts:latinLit:phi0893.phi004:1.2.44	hunc perminxerunt calones; quin etiam illud
urn:cts:latinLit:phi0893.phi004:1.2.45	accidit, ut cuidam testis caudamque salacem
urn:cts:latinLit:phi0893.phi004:1.2.46	demeterent ferro. 'iure' omnes: Galba negabat.
urn:cts:latinLit:phi0893.phi004:1.2.47	tutior at quanto merx est in classe secunda,
urn:cts:latinLit:phi0893.phi004:1.2.48	libertinarum dico — Sallustius in quas
urn:cts:latinLit:phi0893.phi004:1.2.49	non minus insanit quam qui moechatur. at hic si,
urn:cts:latinLit:phi0893.phi004:1.2.50	qua res, qua ratio suaderet quaque modeste
urn:cts:latinLit:phi0893.phi004:1.2.51	munifico esse licet, vellet bonus atque benignus
urn:cts:latinLit:phi0893.phi004:1.2.52	esse, daret quantum satis esset nec sibi damno
urn:cts:latinLit:phi0893.phi004:1.2.53	dedecorique foret. verum hoc se amplectitur uno,
urn:cts:latinLit:phi0893.phi004:1.2.54	hoc amat et laudat: 'matronam nullam ego tango',
urn:cts:latinLit:phi0893.phi004:1.2.55	ut quondam Marsaeus, amator Originis ille,
urn:cts:latinLit:phi0893.phi004:1.2.56	qui patrium mimae donat fundumque laremque,
urn:cts:latinLit:phi0893.phi004:1.2.57	'nil fuerit mi' inquit 'cum uxoribus umquam alienis.'
urn:cts:latinLit:phi0893.phi004:1.2.58	verum est cum mimis, est cum meretricibus, unde
urn:cts:latinLit:phi0893.phi004:1.2.59	fama malum gravius quam res trahit. an tibi abunde
urn:cts:latinLit:phi0893.phi004:1.2.60	personam satis est, non illud, quidquid ubique
urn:cts:latinLit:phi0893.phi004:1.2.61	officit, evitare? bonam deperdere famam,
urn:cts:latinLit:phi0893.phi004:1.2.62	rem patris oblimare malum est ubicumque. quid inter-
urn:cts:latinLit:phi0893.phi004:1.2.63	est in matrona, ancilla peccesne togata?
urn:cts:latinLit:phi0893.phi004:1.2.64	Villius in Fausta, Sullae gener, hoc miser uno
urn:cts:latinLit:phi0893.phi004:1.2.65	nomine deceptus, poenas dedit usque superque
urn:cts:latinLit:phi0893.phi004:1.2.66	quam satis est, pugnis caesus ferroque petitus,
urn:cts:latinLit:phi0893.phi004:1.2.67	exclusus fore, cum Longarenus foret intus.
urn:cts:latinLit:phi0893.phi004:1.2.68	huic si muttonis verbis mala tanta videnti
urn:cts:latinLit:phi0893.phi004:1.2.69	diceret haec animus 'quid vis tibi? numquid ego a te
urn:cts:latinLit:phi0893.phi004:1.2.70	magno prognatum deposco consule cunnum
urn:cts:latinLit:phi0893.phi004:1.2.71	velatumque stola, mea cum conferbuit ira?'
urn:cts:latinLit:phi0893.phi004:1.2.72	quid responderet? 'magno patre nata puella est.'
urn:cts:latinLit:phi0893.phi004:1.2.73	at quanto meliora monet pugnantiaque istis
urn:cts:latinLit:phi0893.phi004:1.2.74	dives opis natura suae, tu si modo recte
urn:cts:latinLit:phi0893.phi004:1.2.75	dispensare velis ac non fugienda petendis
urn:cts:latinLit:phi0893.phi004:1.2.76	inmiscere. tuo vitio rerumne labores,
urn:cts:latinLit:phi0893.phi004:1.2.77	nil referre putas? quare, ne paeniteat te,
urn:cts:latinLit:phi0893.phi004:1.2.78	desine matronas sectarier, unde laboris
urn:cts:latinLit:phi0893.phi004:1.2.79	plus haurire mali est quam ex re decerpere fructus.
urn:cts:latinLit:phi0893.phi004:1.2.80	nec magis huic, inter niveos viridisque lapillos
urn:cts:latinLit:phi0893.phi004:1.2.81	sit licet, hoc, Cerinthe, tuum tenerum est femur aut crus
urn:cts:latinLit:phi0893.phi004:1.2.82	rectius, atque etiam melius persaepe togatae.
urn:cts:latinLit:phi0893.phi004:1.2.83	adde huc, quod mercem sine fucis gestat, aperte
urn:cts:latinLit:phi0893.phi004:1.2.84	quod venale habet ostendit nec, siquid honesti est,
urn:cts:latinLit:phi0893.phi004:1.2.85	iactat habetque palam, quaerit, quo turpia celet.
urn:cts:latinLit:phi0893.phi004:1.2.86	regibus hic mos est, ubi equos mercantur: opertos
urn:cts:latinLit:phi0893.phi004:1.2.87	inspiciunt, ne si facies, ut saepe, decora
urn:cts:latinLit:phi0893.phi004:1.2.88	molli fulta pede est, emptorem inducat hiantem,
urn:cts:latinLit:phi0893.phi004:1.2.89	quod pulcrae clunes, breve quod caput, ardua cervix.
urn:cts:latinLit:phi0893.phi004:1.2.90	hoc illi recte: ne corporis optima Lyncei
urn:cts:latinLit:phi0893.phi004:1.2.91	contemplere oculis, Hypsaea caecior illa,
urn:cts:latinLit:phi0893.phi004:1.2.92	quae mala sunt, spectes. 'o crus, o bracchia.' verum
urn:cts:latinLit:phi0893.phi004:1.2.93	depygis, nasuta, brevi latere ac pede longo est.
urn:cts:latinLit:phi0893.phi004:1.2.94	matronae praeter faciem nil cernere possis,
urn:cts:latinLit:phi0893.phi004:1.2.95	cetera, ni Catia est, demissa veste tegentis.
urn:cts:latinLit:phi0893.phi004:1.2.96	si interdicta petes, vallo circumdata — nam te
urn:cts:latinLit:phi0893.phi004:1.2.97	hoc facit insanum — , multae tibi tum officient res,
urn:cts:latinLit:phi0893.phi004:1.2.98	custodes, lectica, ciniflones, parasitae,
urn:cts:latinLit:phi0893.phi004:1.2.99	ad talos stola demissa et circumdata palla,
urn:cts:latinLit:phi0893.phi004:1.2.100	plurima, quae invideant pure adparere tibi rem.
urn:cts:latinLit:phi0893.phi004:1.2.101	altera, nil obstat: cois tibi paene videre est
urn:cts:latinLit:phi0893.phi004:1.2.102	ut nudam, ne crure malo, ne sit pede turpi;
urn:cts:latinLit:phi0893.phi004:1.2.103	metiri possis oculo latus. an tibi mavis
urn:cts:latinLit:phi0893.phi004:1.2.104	insidias fieri pretiumque avellier ante
urn:cts:latinLit:phi0893.phi004:1.2.105	quam mercem ostendi? leporem venator ut alta
urn:cts:latinLit:phi0893.phi004:1.2.106	in nive sectetur, positum sic tangere nolit,
urn:cts:latinLit:phi0893.phi004:1.2.107	cantat et adponit 'meus est amor huic similis; nam
urn:cts:latinLit:phi0893.phi004:1.2.108	transvolat in medio posita et fugientia captat.'
urn:cts:latinLit:phi0893.phi004:1.2.109	hiscine versiculis speras tibi posse dolores
urn:cts:latinLit:phi0893.phi004:1.2.110	atque aestus curasque gravis e pectore pelli?
urn:cts:latinLit:phi0893.phi004:1.2.111	nonne, cupidinibus statuat natura modum quem,
urn:cts:latinLit:phi0893.phi004:1.2.112	quid latura sibi, quid sit dolitura negatum,
urn:cts:latinLit:phi0893.phi004:1.2.113	quaerere plus prodest et inane abscindere soldo?
urn:cts:latinLit:phi0893.phi004:1.2.114	num, tibi cum faucis urit sitis, aurea quaeris
urn:cts:latinLit:phi0893.phi004:1.2.115	pocula? num esuriens fastidis omnia praeter
urn:cts:latinLit:phi0893.phi004:1.2.116	pavonem rhombumque? tument tibi cum inguina, num, si
urn:cts:latinLit:phi0893.phi004:1.2.117	ancilla aut verna est praesto puer, impetus in quem
urn:cts:latinLit:phi0893.phi004:1.2.118	continuo fiat. malis tentigine rumpi?
urn:cts:latinLit:phi0893.phi004:1.2.119	non ego; namque parabilem amo Venerem facilemque.
urn:cts:latinLit:phi0893.phi004:1.2.120	illam 'post paulo' 'sed pluris' 'si exierit vir'
urn:cts:latinLit:phi0893.phi004:1.2.121	gallis, hanc Philodemus ait sibi, quae neque magno
urn:cts:latinLit:phi0893.phi004:1.2.122	stet pretio neque cunctetur cum est iussa venire.
urn:cts:latinLit:phi0893.phi004:1.2.123	candida rectaque sit, munda hactenus, ut neque longa
urn:cts:latinLit:phi0893.phi004:1.2.124	nec magis alba velit quam dat natura videri.
urn:cts:latinLit:phi0893.phi004:1.2.125	haec ubi supposuit dextro corpus mihi laevom,
urn:cts:latinLit:phi0893.phi004:1.2.126	Ilia et Egeria est; do nomen quodlibet illi.
urn:cts:latinLit:phi0893.phi004:1.2.127	nec vereor, ne, dum futuo, vir rure recurrat,
urn:cts:latinLit:phi0893.phi004:1.2.128	ianua frangatur, latret canis, undique magno
urn:cts:latinLit:phi0893.phi004:1.2.129	pulsa domus strepitu resonet, vepallida lecto
urn:cts:latinLit:phi0893.phi004:1.2.130	desiliat mulier, miseram se conscia clamet,
urn:cts:latinLit:phi0893.phi004:1.2.131	cruribus haec metuat, doti deprensa, egomet mi.
urn:cts:latinLit:phi0893.phi004:1.2.132	discincta tunica fugiendum est et pede nudo,
urn:cts:latinLit:phi0893.phi004:1.2.133	ne nummi pereant aut puga aut denique fama.
urn:cts:latinLit:phi0893.phi004:1.2.134	deprendi miserum est: Fabio vel iudice vincam.

urn:cts:latinLit:phi0893.phi004:1.3.1	Omnibus hoc vitium est cantoribus, inter amicos
urn:cts:latinLit:phi0893.phi004:1.3.2	ut numquam inducant animum cantare rogati,
urn:cts:latinLit:phi0893.phi004:1.3.3	iniussi numquam desistant. sardus habebat
urn:cts:latinLit:phi0893.phi004:1.3.4	ille Tigellius hoc. Caesar, qui cogere posset,
urn:cts:latinLit:phi0893.phi004:1.3.5	si peteret per amicitiam patris atque suam, non
urn:cts:latinLit:phi0893.phi004:1.3.6	quicquam proficeret; si conlibuisset, ab ovo
urn:cts:latinLit:phi0893.phi004:1.3.7	usque ad mala citaret 'Io Bacchae' modo summa
urn:cts:latinLit:phi0893.phi004:1.3.8	voce, modo hac, resonat quae chordis quattuor ima.
urn:cts:latinLit:phi0893.phi004:1.3.9	nil aequale homini fuit illi: saepe velut qui
urn:cts:latinLit:phi0893.phi004:1.3.10	currebat fugiens hostem, persaepe velut qui
urn:cts:latinLit:phi0893.phi004:1.3.11	Iunonis sacra ferret; habebat saepe ducentos,
urn:cts:latinLit:phi0893.phi004:1.3.12	saepe decem servos; modo reges atque tetrarchas,
urn:cts:latinLit:phi0893.phi004:1.3.13	omnia magna loquens, modo 'sit mihi mensa tripes et
urn:cts:latinLit:phi0893.phi004:1.3.14	concha salis puri et toga, quae defendere frigus
urn:cts:latinLit:phi0893.phi004:1.3.15	quamvis crassa queat.' deciens centena dedisses
urn:cts:latinLit:phi0893.phi004:1.3.16	huic parco, paucis contento, quinque diebus
urn:cts:latinLit:phi0893.phi004:1.3.17	nil erat in loculis; noctes vigilabat ad ipsum
urn:cts:latinLit:phi0893.phi004:1.3.18	mane, diem totum stertebat; nil fuit unquam
urn:cts:latinLit:phi0893.phi004:1.3.19	sic inpar sibi. nunc aliquis dicat mihi 'quid tu?
urn:cts:latinLit:phi0893.phi004:1.3.20	nullane habes vitia?' immo alia et fortasse minora.
urn:cts:latinLit:phi0893.phi004:1.3.21	Maenius absentem Novium cum carperet, 'heus tu'
urn:cts:latinLit:phi0893.phi004:1.3.22	quidam ait 'ignoras te an ut ignotum dare nobis
urn:cts:latinLit:phi0893.phi004:1.3.23	verba putas?' 'egomet mi ignosco' Maenius inquit.
urn:cts:latinLit:phi0893.phi004:1.3.24	stultus et inprobus hic amor est dignusque notari.
urn:cts:latinLit:phi0893.phi004:1.3.25	cum tua pervideas oculis mala lippus inunctis,
urn:cts:latinLit:phi0893.phi004:1.3.26	cur in amicorum vitiis tam cernis acutum
urn:cts:latinLit:phi0893.phi004:1.3.27	quam aut aquila aut serpens Epidaurius? at tibi contra
urn:cts:latinLit:phi0893.phi004:1.3.28	evenit, inquirant vitia ut tua rursus et illi.
urn:cts:latinLit:phi0893.phi004:1.3.29	iracundior est paulo, minus aptus acutis
urn:cts:latinLit:phi0893.phi004:1.3.30	naribus horum hominum; rideri possit eo quod
urn:cts:latinLit:phi0893.phi004:1.3.31	rusticius tonso toga defluit et male laxus
urn:cts:latinLit:phi0893.phi004:1.3.32	in pede calceus haeret: at est bonus, ut melior vir
urn:cts:latinLit:phi0893.phi004:1.3.33	non alius quisquam, at tibi amicus, at ingenium ingens
urn:cts:latinLit:phi0893.phi004:1.3.34	inculto latet hoc sub corpore. denique te ipsum
urn:cts:latinLit:phi0893.phi004:1.3.35	concute, numqua tibi vitiorum inseverit olim
urn:cts:latinLit:phi0893.phi004:1.3.36	natura aut etiam consuetudo mala; namque
urn:cts:latinLit:phi0893.phi004:1.3.37	neglectis urenda filix innascitur agris.
urn:cts:latinLit:phi0893.phi004:1.3.38	illuc praevertamur, amatorem quod amicae
urn:cts:latinLit:phi0893.phi004:1.3.39	turpia decipiunt caecum vitia aut etiam ipsa haec
urn:cts:latinLit:phi0893.phi004:1.3.40	delectant, veluti Balbinum polypus Agnae.
urn:cts:latinLit:phi0893.phi004:1.3.41	vellem in amicitia sic erraremus et isti
urn:cts:latinLit:phi0893.phi004:1.3.42	errori nomen virtus posuisset honestum.
urn:cts:latinLit:phi0893.phi004:1.3.43	ac pater ut gnati, sic nos debemus amici
urn:cts:latinLit:phi0893.phi004:1.3.44	siquod sit vitium non fastidire. strabonem
urn:cts:latinLit:phi0893.phi004:1.3.45	appellat paetum pater, et pullum, male parvos
urn:cts:latinLit:phi0893.phi004:1.3.46	sicui filius est, ut abortivus fuit olim
urn:cts:latinLit:phi0893.phi004:1.3.47	Sisyphus; hunc Varum distortis cruribus, illum
urn:cts:latinLit:phi0893.phi004:1.3.48	balbutit Scaurum pravis fultum male talis.
urn:cts:latinLit:phi0893.phi004:1.3.49	parcius hic vivit: frugi dicatur; ineptus
urn:cts:latinLit:phi0893.phi004:1.3.50	et iactantior hic paulo est: concinnus amicis
urn:cts:latinLit:phi0893.phi004:1.3.51	postulat ut videatur; at est truculentior atque
urn:cts:latinLit:phi0893.phi004:1.3.52	plus aequo liber: simplex fortisque habeatur;
urn:cts:latinLit:phi0893.phi004:1.3.53	caldior est: acris inter numeretur. opinor,
urn:cts:latinLit:phi0893.phi004:1.3.54	haec res et iungit iunctos et servat amicos.
urn:cts:latinLit:phi0893.phi004:1.3.55	at nos virtutes ipsas invertimus atque
urn:cts:latinLit:phi0893.phi004:1.3.56	sincerum furimus vas incrustare. probus quis
urn:cts:latinLit:phi0893.phi004:1.3.57	nobiscum vivit, multum demissus homo: illi
urn:cts:latinLit:phi0893.phi004:1.3.58	tardo cognomen, pingui damus. hic fugit omnis
urn:cts:latinLit:phi0893.phi004:1.3.59	insidias nullique malo latus obdit apertum,
urn:cts:latinLit:phi0893.phi004:1.3.60	cum genus hoc inter vitae versemur, ubi acris
urn:cts:latinLit:phi0893.phi004:1.3.61	invidia atque vigent ubi crimina: pro bene sano
urn:cts:latinLit:phi0893.phi004:1.3.62	ac non incauto fictum astutumque vocamus.
urn:cts:latinLit:phi0893.phi004:1.3.63	simplicior quis et est, qualem me saepe libenter
urn:cts:latinLit:phi0893.phi004:1.3.64	obtulerim tibi, Maecenas, ut forte legentem
urn:cts:latinLit:phi0893.phi004:1.3.65	aut tacitum inpellat quovis sermone: 'molestus,
urn:cts:latinLit:phi0893.phi004:1.3.66	communi sensu plane caret' inquimus. eheu,
urn:cts:latinLit:phi0893.phi004:1.3.67	quam temere in nosmet legem sancimus iniquam.
urn:cts:latinLit:phi0893.phi004:1.3.68	nam vitiis nemo sine nascitur; optimus ille est,
urn:cts:latinLit:phi0893.phi004:1.3.69	qui minimis urgetur. amicus dulcis, ut aequum est,
urn:cts:latinLit:phi0893.phi004:1.3.70	cum mea conpenset vitiis bona, pluribus hisce,
urn:cts:latinLit:phi0893.phi004:1.3.71	si modo plura mihi bona sunt, inclinet, amari
urn:cts:latinLit:phi0893.phi004:1.3.72	si volet: hac lege in trutina ponetur eadem.
urn:cts:latinLit:phi0893.phi004:1.3.73	qui, ne tuberibus propriis offendat amicum,
urn:cts:latinLit:phi0893.phi004:1.3.74	postulat, ignoscet verrucis illius: aequum est
urn:cts:latinLit:phi0893.phi004:1.3.75	peccatis veniam poscentem reddere rursus.
urn:cts:latinLit:phi0893.phi004:1.3.76	denique, quatenus excidi penitus vitium irae,
urn:cts:latinLit:phi0893.phi004:1.3.77	cetera item nequeunt stultis haerentia, cur non
urn:cts:latinLit:phi0893.phi004:1.3.78	ponderibus modulisque suis ratio utitur ac res
urn:cts:latinLit:phi0893.phi004:1.3.79	ut quaeque est, ita suppliciis delicta coercet?
urn:cts:latinLit:phi0893.phi004:1.3.80	siquis eum servum, patinam qui tollere iussus
urn:cts:latinLit:phi0893.phi004:1.3.81	semesos piscis tepidumque ligurrierit ius,
urn:cts:latinLit:phi0893.phi004:1.3.82	in cruce suffigat, Labeone insanior inter
urn:cts:latinLit:phi0893.phi004:1.3.83	sanos dicatur. quanto hoc furiosius atque
urn:cts:latinLit:phi0893.phi004:1.3.84	maius peccatum est: paulum deliquit amicus,
urn:cts:latinLit:phi0893.phi004:1.3.85	quod nisi concedas, habeare insuavis: acerbus
urn:cts:latinLit:phi0893.phi004:1.3.86	odisti et fugis ut Drusonem debitor aeris,
urn:cts:latinLit:phi0893.phi004:1.3.87	qui nisi, cum tristes misero venere Kalendae,
urn:cts:latinLit:phi0893.phi004:1.3.88	mercedem aut nummos unde unde extricat, amaras
urn:cts:latinLit:phi0893.phi004:1.3.89	porrecto iugulo historias captivus ut audit.
urn:cts:latinLit:phi0893.phi004:1.3.90	conminxit lectum potus mensave catillum
urn:cts:latinLit:phi0893.phi004:1.3.91	Evandri manibus tritum deiecit: ob hanc rem,
urn:cts:latinLit:phi0893.phi004:1.3.92	aut positum ante mea quia pullum in parte catini
urn:cts:latinLit:phi0893.phi004:1.3.93	sustulit esuriens, minus hoc iucundus amicus
urn:cts:latinLit:phi0893.phi004:1.3.94	sit mihi? quid faciam, si furtum fecerit aut si
urn:cts:latinLit:phi0893.phi004:1.3.95	prodiderit conmissa fide sponsumve negarit?
urn:cts:latinLit:phi0893.phi004:1.3.96	quis paria esse fere placuit peccata, laborant,
urn:cts:latinLit:phi0893.phi004:1.3.97	cum ventum ad verum est: sensus moresque repugnant
urn:cts:latinLit:phi0893.phi004:1.3.98	atque ipsa utilitas, iusti prope mater et aequi.
urn:cts:latinLit:phi0893.phi004:1.3.99	cum prorepserunt primis animalia terris,
urn:cts:latinLit:phi0893.phi004:1.3.100	mutum et turpe pecus, glandem atque cubilia propter
urn:cts:latinLit:phi0893.phi004:1.3.101	unguibus et pugnis, dein fustibus atque ita porro
urn:cts:latinLit:phi0893.phi004:1.3.102	pugnabant armis, quae post fabricaverat usus,
urn:cts:latinLit:phi0893.phi004:1.3.103	donec verba, quibus voces sensusque notarent,
urn:cts:latinLit:phi0893.phi004:1.3.104	nominaque invenere; dehinc absistere bello,
urn:cts:latinLit:phi0893.phi004:1.3.105	oppida coeperunt munire et ponere leges,
urn:cts:latinLit:phi0893.phi004:1.3.106	ne quis fur esset neu latro neu quis adulter.
urn:cts:latinLit:phi0893.phi004:1.3.107	nam fuit ante Helenam cunnus taeterrima belli
urn:cts:latinLit:phi0893.phi004:1.3.108	causa, sed ignotis perierunt mortibus illi,
urn:cts:latinLit:phi0893.phi004:1.3.109	quos Venerem incertam rapientis more ferarum
urn:cts:latinLit:phi0893.phi004:1.3.110	viribus editior caedebat ut in grege taurus.
urn:cts:latinLit:phi0893.phi004:1.3.111	iura inventa metu iniusti fateare necesse est,
urn:cts:latinLit:phi0893.phi004:1.3.112	tempora si fastosque velis evolvere mundi.
urn:cts:latinLit:phi0893.phi004:1.3.113	nec Natura potest iusto secernere iniquum,
urn:cts:latinLit:phi0893.phi004:1.3.114	dividit ut bona diversis, fugienda petendis,
urn:cts:latinLit:phi0893.phi004:1.3.115	nec vincet ratio hoc, tantundem ut peccet idemque,
urn:cts:latinLit:phi0893.phi004:1.3.116	qui teneros caules alieni fregerit horti
urn:cts:latinLit:phi0893.phi004:1.3.117	et qui nocturnus sacra Divum legerit. adsit
urn:cts:latinLit:phi0893.phi004:1.3.118	regula, peccatis quae poenas inroget aequas,
urn:cts:latinLit:phi0893.phi004:1.3.119	ne scutica dignum horribili sectere flagello.
urn:cts:latinLit:phi0893.phi004:1.3.120	nam ut ferula caedas meritum maiora subire
urn:cts:latinLit:phi0893.phi004:1.3.121	verbera, non vereor, cum dicas esse paris res
urn:cts:latinLit:phi0893.phi004:1.3.122	furta latrociniis et magnis parva mineris
urn:cts:latinLit:phi0893.phi004:1.3.123	falce recisurum simili te, si tibi regnum
urn:cts:latinLit:phi0893.phi004:1.3.124	permittant homines. si dives, qui sapiens est,
urn:cts:latinLit:phi0893.phi004:1.3.125	et sutor bonus et solus formosus et est rex,
urn:cts:latinLit:phi0893.phi004:1.3.126	cur optas quod habes? 'non nosti, quid pater' inquit
urn:cts:latinLit:phi0893.phi004:1.3.127	'Chrysippus dicat: sapiens crepidas sibi numquam
urn:cts:latinLit:phi0893.phi004:1.3.128	nec soleas fecit; sutor tamen est sapiens.' qui?
urn:cts:latinLit:phi0893.phi004:1.3.129	'ut quamvis tacet Hermogenes, cantor tamen atque
urn:cts:latinLit:phi0893.phi004:1.3.130	optumus est modulator; ut Alfenus vafer omni
urn:cts:latinLit:phi0893.phi004:1.3.131	abiecto instrumento artis clausaque taberna
urn:cts:latinLit:phi0893.phi004:1.3.132	sutor erat: sapiens operis sic optimus omnis
urn:cts:latinLit:phi0893.phi004:1.3.133	est opifex, solus sic rex.' vellunt tibi barbam
urn:cts:latinLit:phi0893.phi004:1.3.134	lascivi pueri, quos tu nisi fuste coerces,
urn:cts:latinLit:phi0893.phi004:1.3.135	urgeris turba circum te stante miserque
urn:cts:latinLit:phi0893.phi004:1.3.136	rumperis et latras, magnorum maxime regum.
urn:cts:latinLit:phi0893.phi004:1.3.137	ne longum faciam: dum tu quadrante lavatum
urn:cts:latinLit:phi0893.phi004:1.3.138	rex ibis neque te quisquam stipator ineptum
urn:cts:latinLit:phi0893.phi004:1.3.139	praeter Crispinum sectabitur, et mihi dulces
urn:cts:latinLit:phi0893.phi004:1.3.140	ignoscent, siquid peccaro stultus, amici
urn:cts:latinLit:phi0893.phi004:1.3.141	inque vicem illorum patiar delicta libenter
urn:cts:latinLit:phi0893.phi004:1.3.142	privatusque magis vivam te rege beatus.

urn:cts:latinLit:phi0893.phi004:1.4.1	Eupolis atque Cratinus Aristophanesque poetae
urn:cts:latinLit:phi0893.phi004:1.4.2	atque alii, quorum comoedia prisca virorum est,
urn:cts:latinLit:phi0893.phi004:1.4.3	siquis erat dignus describi, quod malus ac fur,
urn:cts:latinLit:phi0893.phi004:1.4.4	quod moechus foret aut sicarius aut alioqui
urn:cts:latinLit:phi0893.phi004:1.4.5	famosus, multa cum libertate notabant.
urn:cts:latinLit:phi0893.phi004:1.4.6	hinc omnis pendet Lucilius, hosce secutus,
urn:cts:latinLit:phi0893.phi004:1.4.7	mutatis tantum pedibus numerisque, facetus,
urn:cts:latinLit:phi0893.phi004:1.4.8	emunctae naris, durus conponere versus.
urn:cts:latinLit:phi0893.phi004:1.4.9	nam fuit hoc vitiosus: in hora saepe ducentos,
urn:cts:latinLit:phi0893.phi004:1.4.10	ut magnum, versus dictabat stans pede in uno;
urn:cts:latinLit:phi0893.phi004:1.4.11	cum flueret lutulentus, erat quod tollere velles;
urn:cts:latinLit:phi0893.phi004:1.4.12	garrulus atque piger scribendi ferre laborem,
urn:cts:latinLit:phi0893.phi004:1.4.13	scribendi recte: nam ut multum, nil moror. ecce,
urn:cts:latinLit:phi0893.phi004:1.4.14	Crispinus minimo me provocat 'accipe, si vis,
urn:cts:latinLit:phi0893.phi004:1.4.15	accipe iam tabulas; detur nobis locus, hora,
urn:cts:latinLit:phi0893.phi004:1.4.16	custodes; videamus, uter plus scribere possit.'
urn:cts:latinLit:phi0893.phi004:1.4.17	di bene fecerunt, inopis me quodque pusilli
urn:cts:latinLit:phi0893.phi004:1.4.18	finxerunt animi, raro et perpauca loquentis;
urn:cts:latinLit:phi0893.phi004:1.4.19	at tu conclusas hircinis follibus auras
urn:cts:latinLit:phi0893.phi004:1.4.20	usque laborantis, dum ferrum molliat ignis,
urn:cts:latinLit:phi0893.phi004:1.4.21	ut mavis, imitare. beatus Fannius ultro
urn:cts:latinLit:phi0893.phi004:1.4.22	delatis capsis et imagine, cum mea nemo
urn:cts:latinLit:phi0893.phi004:1.4.23	scripta legat, volgo recitare timentis ob hanc rem,
urn:cts:latinLit:phi0893.phi004:1.4.24	quod sunt quos genus hoc minime iuvat, utpote pluris
urn:cts:latinLit:phi0893.phi004:1.4.25	culpari dignos. quemvis media elige turba:
urn:cts:latinLit:phi0893.phi004:1.4.26	aut ob avaritiam aut misera ambitione laborat.
urn:cts:latinLit:phi0893.phi004:1.4.27	hic nuptarum insanit amoribus, hic puerorum:
urn:cts:latinLit:phi0893.phi004:1.4.28	hunc capit argenti splendor; stupet Albius aere;
urn:cts:latinLit:phi0893.phi004:1.4.29	hic mutat merces surgente a sole ad eum, quo
urn:cts:latinLit:phi0893.phi004:1.4.30	vespertina tepet regio, quin per mala praeceps
urn:cts:latinLit:phi0893.phi004:1.4.31	fertur uti pulvis collectus turbine, nequid
urn:cts:latinLit:phi0893.phi004:1.4.32	summa deperdat metuens aut ampliet ut rem.
urn:cts:latinLit:phi0893.phi004:1.4.33	omnes hi metuunt versus, odere poetas.
urn:cts:latinLit:phi0893.phi004:1.4.34	'faenum habet in cornu, longe fuge; dummodo risum
urn:cts:latinLit:phi0893.phi004:1.4.35	excutiat sibi, non hic cuiquam parcet amico
urn:cts:latinLit:phi0893.phi004:1.4.36	et quodcumque semel chartis inleverit, omnis
urn:cts:latinLit:phi0893.phi004:1.4.37	gestiet a furno redeuntis scire lacuque
urn:cts:latinLit:phi0893.phi004:1.4.38	et pueros et anus.' agedum pauca accipe contra.
urn:cts:latinLit:phi0893.phi004:1.4.39	primum ego me illorum, dederim quibus esse poetis,
urn:cts:latinLit:phi0893.phi004:1.4.40	excerpam numero: neque enim concludere versum
urn:cts:latinLit:phi0893.phi004:1.4.41	dixeris esse satis neque, siqui scribat uti nos
urn:cts:latinLit:phi0893.phi004:1.4.42	sermoni propiora, putes hunc esse poetam.
urn:cts:latinLit:phi0893.phi004:1.4.43	ingenium cui sit, cui mens divinior atque os
urn:cts:latinLit:phi0893.phi004:1.4.44	magna sonaturum, des nominis huius honorem.
urn:cts:latinLit:phi0893.phi004:1.4.45	idcirco quidam comoedia necne poema
urn:cts:latinLit:phi0893.phi004:1.4.46	esset, quaesivere, quod acer spiritus ac vis
urn:cts:latinLit:phi0893.phi004:1.4.47	nec verbis nec rebus inest, nisi quod pede certo
urn:cts:latinLit:phi0893.phi004:1.4.48	differt sermoni, sermo merus. 'at pater ardens
urn:cts:latinLit:phi0893.phi004:1.4.49	saevit, quod meretrice nepos insanus amica
urn:cts:latinLit:phi0893.phi004:1.4.50	filius uxorem grandi cum dote recuset,
urn:cts:latinLit:phi0893.phi004:1.4.51	ebrius et, magnum quod dedecus, ambulet ante
urn:cts:latinLit:phi0893.phi004:1.4.52	noctem cum facibus.' numquid Pomponius istis
urn:cts:latinLit:phi0893.phi004:1.4.53	audiret leviora, pater si viveret? ergo
urn:cts:latinLit:phi0893.phi004:1.4.54	non satis est puris versum perscribere verbis,
urn:cts:latinLit:phi0893.phi004:1.4.55	quem si dissolvas, quivis stomachetur eodem
urn:cts:latinLit:phi0893.phi004:1.4.56	quo personatus pacto pater. his, ego quae nunc,
urn:cts:latinLit:phi0893.phi004:1.4.57	olim quae scripsit Lucilius, eripias si
urn:cts:latinLit:phi0893.phi004:1.4.58	tempora certa modosque, et quod prius ordine verbum est
urn:cts:latinLit:phi0893.phi004:1.4.59	posterius facias praeponens ultima primis,
urn:cts:latinLit:phi0893.phi004:1.4.60	non, ut si solvas 'postquam discordia taetra
urn:cts:latinLit:phi0893.phi004:1.4.61	belli ferratos postis portasque refregit',
urn:cts:latinLit:phi0893.phi004:1.4.62	invenias etiam disiecti membra poetae.
urn:cts:latinLit:phi0893.phi004:1.4.63	hactenus haec: alias, iustum sit necne poema.
urn:cts:latinLit:phi0893.phi004:1.4.64	nunc illud tantum quaeram, meritone tibi sit
urn:cts:latinLit:phi0893.phi004:1.4.65	suspectum genus hoc scribendi. Sulcius acer
urn:cts:latinLit:phi0893.phi004:1.4.66	ambulat et Caprius, rauci male cumque libellis,
urn:cts:latinLit:phi0893.phi004:1.4.67	magnus uterque timor latronibus; at bene siquis
urn:cts:latinLit:phi0893.phi004:1.4.68	et vivat puris manibus, contemnat utrumque.
urn:cts:latinLit:phi0893.phi004:1.4.69	ut sis tu similis Coeli Birrique latronum,
urn:cts:latinLit:phi0893.phi004:1.4.70	non ego sim Capri neque Sulci: cur metuas me?
urn:cts:latinLit:phi0893.phi004:1.4.71	nulla taberna meos habeat neque pila libellos,
urn:cts:latinLit:phi0893.phi004:1.4.72	quis manus insudet volgi Hermogenisque Tigelli,
urn:cts:latinLit:phi0893.phi004:1.4.73	nec recito cuiquam nisi amicis idque coactus,
urn:cts:latinLit:phi0893.phi004:1.4.74	non ubivis coramve quibuslibet. in medio qui
urn:cts:latinLit:phi0893.phi004:1.4.75	scripta foro recitent, sunt multi quique lavantes:
urn:cts:latinLit:phi0893.phi004:1.4.76	suave locus voci resonat conclusus. inanis
urn:cts:latinLit:phi0893.phi004:1.4.77	hoc iuvat, haud illud quaerentis, num sine sensu,
urn:cts:latinLit:phi0893.phi004:1.4.78	tempore num faciant alieno. 'laedere gaudes'
urn:cts:latinLit:phi0893.phi004:1.4.79	inquit 'et hoc studio pravus facis.' unde petitum
urn:cts:latinLit:phi0893.phi004:1.4.80	hoc in me iacis? est auctor quis denique eorum,
urn:cts:latinLit:phi0893.phi004:1.4.81	vixi cum quibus? absentem qui rodit, amicum
urn:cts:latinLit:phi0893.phi004:1.4.82	qui non defendit alio culpante, solutos
urn:cts:latinLit:phi0893.phi004:1.4.83	qui captat risus hominum famamque dicacis,
urn:cts:latinLit:phi0893.phi004:1.4.84	fingere qui non visa potest, conmissa tacere
urn:cts:latinLit:phi0893.phi004:1.4.85	qui nequit: hic niger est, hunc tu, Romane, caveto.
urn:cts:latinLit:phi0893.phi004:1.4.86	saepe tribus lectis videas cenare quaternos,
urn:cts:latinLit:phi0893.phi004:1.4.87	e quibus unus amet quavis aspergere cunctos
urn:cts:latinLit:phi0893.phi004:1.4.88	praeter eum qui praebet aquam; post hunc quoque potus,
urn:cts:latinLit:phi0893.phi004:1.4.89	condita cum verax aperit praecordia Liber:
urn:cts:latinLit:phi0893.phi004:1.4.90	hic tibi comis et urbanus liberque videtur
urn:cts:latinLit:phi0893.phi004:1.4.91	infesto nigris: ego si risi, quod ineptus
urn:cts:latinLit:phi0893.phi004:1.4.92	pastillos Rufillus olet, Gorgonius hircum,
urn:cts:latinLit:phi0893.phi004:1.4.93	lividus et mordax videor tibi? mentio siquae
urn:cts:latinLit:phi0893.phi004:1.4.94	de Capitolini furtis iniecta Petilli
urn:cts:latinLit:phi0893.phi004:1.4.95	te coram fuerit, defendas, ut tuus est mos:
urn:cts:latinLit:phi0893.phi004:1.4.96	'me Capitolinus convictore usus amicoque
urn:cts:latinLit:phi0893.phi004:1.4.97	a puero est causaque mea permulta rogatus
urn:cts:latinLit:phi0893.phi004:1.4.98	fecit et incolumis laetor quod vivit in Urbe;
urn:cts:latinLit:phi0893.phi004:1.4.99	sed tamen admiror, quo pacto iudicium illud
urn:cts:latinLit:phi0893.phi004:1.4.100	fugerit': hic nigrae sucus lolliginis, haec est
urn:cts:latinLit:phi0893.phi004:1.4.101	aerugo mera; quod vitium procul afore chartis,
urn:cts:latinLit:phi0893.phi004:1.4.102	atque animo prius, ut siquid promittere de me
urn:cts:latinLit:phi0893.phi004:1.4.103	possum aliud vere, promitto. liberius si
urn:cts:latinLit:phi0893.phi004:1.4.104	dixero quid, si forte iocosius, hoc mihi iuris
urn:cts:latinLit:phi0893.phi004:1.4.105	cum venia dabis: insuevit pater optimus hoc me,
urn:cts:latinLit:phi0893.phi004:1.4.106	ut fugerem exemplis vitiorum quaeque notando.
urn:cts:latinLit:phi0893.phi004:1.4.107	cum me hortaretur, parce frugaliter atque
urn:cts:latinLit:phi0893.phi004:1.4.108	viverem uti contentus eo quod mi ipse parasset:
urn:cts:latinLit:phi0893.phi004:1.4.109	'nonne vides, Albi ut male vivat filius utque
urn:cts:latinLit:phi0893.phi004:1.4.110	Barrus inops? magnum documentum, ne patriam rem
urn:cts:latinLit:phi0893.phi004:1.4.111	perdere quis velit.' a turpi meretricis amore
urn:cts:latinLit:phi0893.phi004:1.4.112	cum deterreret: 'Sectani dissimilis sis.'
urn:cts:latinLit:phi0893.phi004:1.4.113	ne sequerer moechas, concessa cum Venere uti
urn:cts:latinLit:phi0893.phi004:1.4.114	possem: 'deprensi non bella est fama Treboni'
urn:cts:latinLit:phi0893.phi004:1.4.115	aiebat. 'sapiens, vitatu quidque petitu
urn:cts:latinLit:phi0893.phi004:1.4.116	sit melius, causas reddet tibi; mi satis est, si
urn:cts:latinLit:phi0893.phi004:1.4.117	traditum ab antiquis morem servare tuamque,
urn:cts:latinLit:phi0893.phi004:1.4.118	dum custodis eges, vitam famamque tueri
urn:cts:latinLit:phi0893.phi004:1.4.119	incolumem possum; simul ac duraverit aetas
urn:cts:latinLit:phi0893.phi004:1.4.120	membra animumque tuum, nabis sine cortice.' sic me
urn:cts:latinLit:phi0893.phi004:1.4.121	formabat puerum dictis et, sive iubebat
urn:cts:latinLit:phi0893.phi004:1.4.122	ut facerem quid, 'habes auctorem, quo facias hoc'
urn:cts:latinLit:phi0893.phi004:1.4.123	unum ex iudicibus selectis obiciebat,
urn:cts:latinLit:phi0893.phi004:1.4.124	sive vetabat, 'an hoc inhonestum et inutile factu
urn:cts:latinLit:phi0893.phi004:1.4.125	necne sit, addubites, flagret rumore malo cum
urn:cts:latinLit:phi0893.phi004:1.4.126	hic atque ille?' avidos vicinum funus ut aegros
urn:cts:latinLit:phi0893.phi004:1.4.127	exanimat mortisque metu sibi parcere cogit,
urn:cts:latinLit:phi0893.phi004:1.4.128	sic teneros animos aliena opprobria saepe
urn:cts:latinLit:phi0893.phi004:1.4.129	absterrent vitiis. ex hoc ego sanus ab illis
urn:cts:latinLit:phi0893.phi004:1.4.130	perniciem quaecumque ferunt, mediocribus et quis
urn:cts:latinLit:phi0893.phi004:1.4.131	ignoscas vitiis teneor. fortassis et istinc
urn:cts:latinLit:phi0893.phi004:1.4.132	largiter abstulerit longa aetas, liber amicus,
urn:cts:latinLit:phi0893.phi004:1.4.133	consilium proprium; neque enim, cum lectulus aut me
urn:cts:latinLit:phi0893.phi004:1.4.134	porticus excepit, desum mihi. 'rectius hoc est;
urn:cts:latinLit:phi0893.phi004:1.4.135	hoc faciens vivam melius; sic dulcis amicis
urn:cts:latinLit:phi0893.phi004:1.4.136	occurram; hoc quidam non belle: numquid ego illi
urn:cts:latinLit:phi0893.phi004:1.4.137	inprudens olim faciam simile?' haec ego mecum
urn:cts:latinLit:phi0893.phi004:1.4.138	conpressis agito labris; ubi quid datur oti,
urn:cts:latinLit:phi0893.phi004:1.4.139	inludo chartis. hoc est mediocribus illis
urn:cts:latinLit:phi0893.phi004:1.4.140	ex vitiis unum; cui si concedere nolis,
urn:cts:latinLit:phi0893.phi004:1.4.141	multa poetarum veniat manus, auxilio quae
urn:cts:latinLit:phi0893.phi004:1.4.142	sit mihi — nam multo plures sumus — , ac veluti te
urn:cts:latinLit:phi0893.phi004:1.4.143	Iudaei cogemus in hanc concedere turbam.

urn:cts:latinLit:phi0893.phi004:1.5.1	Egressum magna me accepit Aricia Roma
urn:cts:latinLit:phi0893.phi004:1.5.2	hospitio modico; rhetor comes Heliodorus,
urn:cts:latinLit:phi0893.phi004:1.5.3	graecorum longe doctissimus; inde forum Appi
urn:cts:latinLit:phi0893.phi004:1.5.4	differtum nautis cauponibus atque malignis.
urn:cts:latinLit:phi0893.phi004:1.5.5	hoc iter ignavi divisimus, altius ac nos
urn:cts:latinLit:phi0893.phi004:1.5.6	praecinctis unum: minus est gravis Appia tardis.
urn:cts:latinLit:phi0893.phi004:1.5.7	hic ego propter aquam, quod erat deterrima, ventri
urn:cts:latinLit:phi0893.phi004:1.5.8	indico bellum, cenantis haud animo aequo
urn:cts:latinLit:phi0893.phi004:1.5.9	exspectans comites. iam nox inducere terris
urn:cts:latinLit:phi0893.phi004:1.5.10	umbras et caelo diffundere signa parabat:
urn:cts:latinLit:phi0893.phi004:1.5.11	tum pueri nautis, pueris convicia nautae
urn:cts:latinLit:phi0893.phi004:1.5.12	ingerere: 'huc adpelle'; 'trecentos inseris'; 'ohe,
urn:cts:latinLit:phi0893.phi004:1.5.13	iam satis est.' dum aes exigitur, dum mula ligatur,
urn:cts:latinLit:phi0893.phi004:1.5.14	tota abit hora. mali culices ranaeque palustres
urn:cts:latinLit:phi0893.phi004:1.5.15	avertunt somnos; absentem cantat amicam
urn:cts:latinLit:phi0893.phi004:1.5.16	multa prolutus vappa nauta atque viator
urn:cts:latinLit:phi0893.phi004:1.5.17	certatim; tandem fessus dormire viator
urn:cts:latinLit:phi0893.phi004:1.5.18	incipit ac missae pastum retinacula mulae
urn:cts:latinLit:phi0893.phi004:1.5.19	nauta piger saxo religat stertitque supinus.
urn:cts:latinLit:phi0893.phi004:1.5.20	iamque dies aderat, nil cum procedere lintrem
urn:cts:latinLit:phi0893.phi004:1.5.21	sentimus, donec cerebrosus prosilit unus
urn:cts:latinLit:phi0893.phi004:1.5.22	ac mulae nautaeque caput lumbosque saligno
urn:cts:latinLit:phi0893.phi004:1.5.23	fuste dolat: quarta vix demum exponimur hora.
urn:cts:latinLit:phi0893.phi004:1.5.24	ora manusque tua lavimus, Feronia, lympha.
urn:cts:latinLit:phi0893.phi004:1.5.25	milia tum pransi tria repimus atque subimus
urn:cts:latinLit:phi0893.phi004:1.5.26	inpositum saxis late candentibus Anxur.
urn:cts:latinLit:phi0893.phi004:1.5.27	huc venturus erat Maecenas optimus atque
urn:cts:latinLit:phi0893.phi004:1.5.28	Cocceius, missi magnis de rebus uterque
urn:cts:latinLit:phi0893.phi004:1.5.29	legati, aversos soliti conponere amicos.
urn:cts:latinLit:phi0893.phi004:1.5.30	hic oculis ego nigra meis collyria lippus
urn:cts:latinLit:phi0893.phi004:1.5.31	inlinere. interea Maecenas advenit atque
urn:cts:latinLit:phi0893.phi004:1.5.32	Cocceius Capitoque simul Fonteius, ad unguem
urn:cts:latinLit:phi0893.phi004:1.5.33	factus homo, Antoni, non ut magis alter, amicus.
urn:cts:latinLit:phi0893.phi004:1.5.34	Fundos Aufidio Lusco praetore libenter
urn:cts:latinLit:phi0893.phi004:1.5.35	linquimus, insani ridentes praemia scribae,
urn:cts:latinLit:phi0893.phi004:1.5.36	praetextam et latum clavum prunaeque vatillum.
urn:cts:latinLit:phi0893.phi004:1.5.37	in Mamurrarum lassi deinde urbe manemus,
urn:cts:latinLit:phi0893.phi004:1.5.38	Murena praebente domum, Capitone culinam.
urn:cts:latinLit:phi0893.phi004:1.5.39	postera lux oritur multo gratissima; namque
urn:cts:latinLit:phi0893.phi004:1.5.40	Plotius et Varius Sinuessae Vergiliusque
urn:cts:latinLit:phi0893.phi004:1.5.41	occurrunt, animae, qualis neque candidiores
urn:cts:latinLit:phi0893.phi004:1.5.42	terra tulit neque quis me sit devinctior alter.
urn:cts:latinLit:phi0893.phi004:1.5.43	o qui conplexus et gaudia quanta fuerunt.
urn:cts:latinLit:phi0893.phi004:1.5.44	nil ego contulerim iucundo sanus amico.
urn:cts:latinLit:phi0893.phi004:1.5.45	proxima Campano ponti quae villula, tectum
urn:cts:latinLit:phi0893.phi004:1.5.46	praebuit et parochi, quae debent, ligna salemque.
urn:cts:latinLit:phi0893.phi004:1.5.47	hinc muli Capuae clitellas tempore ponunt.
urn:cts:latinLit:phi0893.phi004:1.5.48	lusum it Maecenas, dormitum ego Vergiliusque;
urn:cts:latinLit:phi0893.phi004:1.5.49	namque pila lippis inimicum et ludere crudis.
urn:cts:latinLit:phi0893.phi004:1.5.50	hinc nos Coccei recipit plenissima villa,
urn:cts:latinLit:phi0893.phi004:1.5.51	quae super est Caudi cauponas. nunc mihi paucis
urn:cts:latinLit:phi0893.phi004:1.5.52	Sarmenti Scurrae pugnam Messique Cicerri,
urn:cts:latinLit:phi0893.phi004:1.5.53	Musa, velim memores et quo patre natus uterque
urn:cts:latinLit:phi0893.phi004:1.5.54	contulerit litis. Messi clarum genus Osci;
urn:cts:latinLit:phi0893.phi004:1.5.55	Sarmenti domina exstat: ab his maioribus orti
urn:cts:latinLit:phi0893.phi004:1.5.56	ad pugnam venere. prior Sarmentus 'equi te
urn:cts:latinLit:phi0893.phi004:1.5.57	esse feri similem dico.' ridemus, et ipse
urn:cts:latinLit:phi0893.phi004:1.5.58	Messius 'accipio,' caput et movet. 'o tua cornu
urn:cts:latinLit:phi0893.phi004:1.5.59	ni foret exsecto frons,' inquit, 'quid faceres, cum
urn:cts:latinLit:phi0893.phi004:1.5.60	sic mutilus minitaris?' at illi foeda cicatrix
urn:cts:latinLit:phi0893.phi004:1.5.61	saetosam laevi frontem turpaverat oris.
urn:cts:latinLit:phi0893.phi004:1.5.62	Campanum in morbum, in faciem permulta iocatus,
urn:cts:latinLit:phi0893.phi004:1.5.63	pastorem saltaret uti Cyclopa rogabat:
urn:cts:latinLit:phi0893.phi004:1.5.64	nil illi larva aut tragicis opus esse cothurnis.
urn:cts:latinLit:phi0893.phi004:1.5.65	multa Cicerrus ad haec: donasset iamne catenam
urn:cts:latinLit:phi0893.phi004:1.5.66	ex voto Laribus, quaerebat; scriba quod esset,
urn:cts:latinLit:phi0893.phi004:1.5.67	nilo deterius dominae ius esse; rogabat
urn:cts:latinLit:phi0893.phi004:1.5.68	denique, cur umquam fugisset, cui satis una
urn:cts:latinLit:phi0893.phi004:1.5.69	farris libra foret, gracili sic tamque pusillo.
urn:cts:latinLit:phi0893.phi004:1.5.70	prorsus iucunde cenam producimus illam.
urn:cts:latinLit:phi0893.phi004:1.5.71	tendimus hinc recta Beneventum, ubi sedulus hospes
urn:cts:latinLit:phi0893.phi004:1.5.72	paene macros arsit dum turdos versat in igni.
urn:cts:latinLit:phi0893.phi004:1.5.73	nam vaga per veterem dilapso flamma culinam
urn:cts:latinLit:phi0893.phi004:1.5.74	volcano summum properabat lambere tectum.
urn:cts:latinLit:phi0893.phi004:1.5.75	convivas avidos cenam servosque timentis
urn:cts:latinLit:phi0893.phi004:1.5.76	tum rapere atque omnis restinguere velle videres.
urn:cts:latinLit:phi0893.phi004:1.5.77	incipit ex illo montis Appulia notos
urn:cts:latinLit:phi0893.phi004:1.5.78	ostentare mihi, quos torret Atabulus et quos
urn:cts:latinLit:phi0893.phi004:1.5.79	nunquam erepsemus, nisi nos vicina Trivici
urn:cts:latinLit:phi0893.phi004:1.5.80	villa recepisset lacrimoso non sine fumo,
urn:cts:latinLit:phi0893.phi004:1.5.81	udos cum foliis ramos urente camino.
urn:cts:latinLit:phi0893.phi004:1.5.82	hic ego mendacem stultissimus usque puellam
urn:cts:latinLit:phi0893.phi004:1.5.83	ad mediam noctem exspecto; somnus tamen aufert
urn:cts:latinLit:phi0893.phi004:1.5.84	intentum Veneri; tum inmundo somnia visu
urn:cts:latinLit:phi0893.phi004:1.5.85	nocturnam vestem maculant ventremque supinum.
urn:cts:latinLit:phi0893.phi004:1.5.86	quattuor hinc rapimur viginti et milia raedis,
urn:cts:latinLit:phi0893.phi004:1.5.87	mansuri oppidulo, quod versu dicere non est,
urn:cts:latinLit:phi0893.phi004:1.5.88	signis perfacile est: venit vilissima rerum
urn:cts:latinLit:phi0893.phi004:1.5.89	hic aqua, sed panis longe pulcherrimus, ultra
urn:cts:latinLit:phi0893.phi004:1.5.90	callidus ut soleat umeris portare viator.
urn:cts:latinLit:phi0893.phi004:1.5.91	nam Canusi lapidosus, aquae non ditior urna:
urn:cts:latinLit:phi0893.phi004:1.5.92	qui locus a forti Diomede est conditus olim.
urn:cts:latinLit:phi0893.phi004:1.5.93	flentibus hinc Varius discedit maestus amicis.
urn:cts:latinLit:phi0893.phi004:1.5.94	inde Rubos fessi pervenimus, utpote longum
urn:cts:latinLit:phi0893.phi004:1.5.95	carpentes iter et factum corruptius imbri.
urn:cts:latinLit:phi0893.phi004:1.5.96	postera tempestas melior, via peior ad usque
urn:cts:latinLit:phi0893.phi004:1.5.97	Bari moenia piscosi; dein Gnatia lymphis
urn:cts:latinLit:phi0893.phi004:1.5.98	iratis exstructa dedit risusque iocosque,
urn:cts:latinLit:phi0893.phi004:1.5.99	dum flamma sine tura liquescere limine sacro
urn:cts:latinLit:phi0893.phi004:1.5.100	persuadere cupit. credat Iudaeus Apella,
urn:cts:latinLit:phi0893.phi004:1.5.101	non ego; namque Deos didici securum agere aevom
urn:cts:latinLit:phi0893.phi004:1.5.102	nec, siquid miri faciat natura, deos id
urn:cts:latinLit:phi0893.phi004:1.5.103	tristis ex alto caeli demittere tecto.
urn:cts:latinLit:phi0893.phi004:1.5.104	Brundisium longae finis chartaeque viaeque est.

urn:cts:latinLit:phi0893.phi004:1.6.1	Non quia, Maecenas, Lydorum quidquid Etruscos
urn:cts:latinLit:phi0893.phi004:1.6.2	incoluit finis, nemo generosior est te,
urn:cts:latinLit:phi0893.phi004:1.6.3	nec quod avus tibi maternus fuit atque paternus
urn:cts:latinLit:phi0893.phi004:1.6.4	olim qui magnis legionibus imperitarent,
urn:cts:latinLit:phi0893.phi004:1.6.5	ut plerique solent, naso suspendis adunco
urn:cts:latinLit:phi0893.phi004:1.6.6	ignotos, ut me libertino patre natum.
urn:cts:latinLit:phi0893.phi004:1.6.7	cum referre negas, quali sit quisque parente
urn:cts:latinLit:phi0893.phi004:1.6.8	natus, dum ingenuus, persuades hoc tibi vere,
urn:cts:latinLit:phi0893.phi004:1.6.9	ante potestatem Tulli atque ignobile regnum
urn:cts:latinLit:phi0893.phi004:1.6.10	multos saepe viros nullis maioribus ortos
urn:cts:latinLit:phi0893.phi004:1.6.11	et vixisse probos amplis et honoribus auctos;
urn:cts:latinLit:phi0893.phi004:1.6.12	contra Laevinum, Valeri genus, unde Superbus
urn:cts:latinLit:phi0893.phi004:1.6.13	Tarquinius regno pulsus fugit, unius assis
urn:cts:latinLit:phi0893.phi004:1.6.14	non umquam pretio pluris licuisse, notante
urn:cts:latinLit:phi0893.phi004:1.6.15	iudice quo nosti, populo, qui stultus honores
urn:cts:latinLit:phi0893.phi004:1.6.16	saepe dat indignis et famae servit ineptus,
urn:cts:latinLit:phi0893.phi004:1.6.17	qui stupet in titulis et imaginibus. quid oportet
urn:cts:latinLit:phi0893.phi004:1.6.18	nos facere a volgo longe longeque remotos?
urn:cts:latinLit:phi0893.phi004:1.6.19	namque esto: populus Laevino mallet honorem
urn:cts:latinLit:phi0893.phi004:1.6.20	quam Decio mandare novo censorque moveret
urn:cts:latinLit:phi0893.phi004:1.6.21	Appius, ingenuo si non essem patre natus:
urn:cts:latinLit:phi0893.phi004:1.6.22	vel merito, quoniam in propria non pelle quiessem.
urn:cts:latinLit:phi0893.phi004:1.6.23	sed fulgente trahit constrictos gloria curru
urn:cts:latinLit:phi0893.phi004:1.6.24	non minus ignotos generosis. quo tibi, Tulli,
urn:cts:latinLit:phi0893.phi004:1.6.25	sumere depositum clavom fierique tribuno?
urn:cts:latinLit:phi0893.phi004:1.6.26	invidia adcrevit, privato quae minor esset.
urn:cts:latinLit:phi0893.phi004:1.6.27	nam ut quisque insanus nigris medium impediit crus
urn:cts:latinLit:phi0893.phi004:1.6.28	pellibus et latum demisit pectore clavom,
urn:cts:latinLit:phi0893.phi004:1.6.29	audit continuo 'quis homo hic est? quo patre natus?'
urn:cts:latinLit:phi0893.phi004:1.6.30	ut siqui aegrotet quo morbo Barrus, haberi
urn:cts:latinLit:phi0893.phi004:1.6.31	et cupiat formosus, eat quacumque, puellis
urn:cts:latinLit:phi0893.phi004:1.6.32	iniciat curam quaerendi singula, quali
urn:cts:latinLit:phi0893.phi004:1.6.33	sit facie, sura, quali pede, dente, capillo:
urn:cts:latinLit:phi0893.phi004:1.6.34	sic qui promittit civis, urbem sibi curae,
urn:cts:latinLit:phi0893.phi004:1.6.35	imperium fore et italiam, delubra Deorum,
urn:cts:latinLit:phi0893.phi004:1.6.36	quo patre sit natus, num ignota matre inhonestus,
urn:cts:latinLit:phi0893.phi004:1.6.37	omnis mortalis curare et quaerere cogit.
urn:cts:latinLit:phi0893.phi004:1.6.38	'tune, Syri Damae aut Dionysi filius, audes
urn:cts:latinLit:phi0893.phi004:1.6.39	deicere de saxo civis aut tradere Cadmo?'
urn:cts:latinLit:phi0893.phi004:1.6.40	'at Novius collega gradu post me sedet uno;
urn:cts:latinLit:phi0893.phi004:1.6.41	namque est ille, pater quod erat meus.' 'hoc tibi Paulus
urn:cts:latinLit:phi0893.phi004:1.6.42	et Messalla videris? at hic, si plostra ducenta
urn:cts:latinLit:phi0893.phi004:1.6.43	concurrantque foro tria funera, magna sonabit,
urn:cts:latinLit:phi0893.phi004:1.6.44	cornua quod vincatque tubas: saltem tenet hoc nos.'
urn:cts:latinLit:phi0893.phi004:1.6.45	nunc ad me redeo libertino patre natum,
urn:cts:latinLit:phi0893.phi004:1.6.46	quem rodunt omnes libertino patre natum,
urn:cts:latinLit:phi0893.phi004:1.6.47	nunc, quia, Maecenas, tibi sum convictor, at olim,
urn:cts:latinLit:phi0893.phi004:1.6.48	quod mihi pareret legio Romana tribuno.
urn:cts:latinLit:phi0893.phi004:1.6.49	dissimile hoc illi est, quia non, ut forsit honorem
urn:cts:latinLit:phi0893.phi004:1.6.50	iure mihi invideat quivis, ita te quoque amicum,
urn:cts:latinLit:phi0893.phi004:1.6.51	praesertim cautum dignos adsumere, prava
urn:cts:latinLit:phi0893.phi004:1.6.52	ambitione procul. felicem dicere non hoc
urn:cts:latinLit:phi0893.phi004:1.6.53	me possim, casu quod te sortitus amicum;
urn:cts:latinLit:phi0893.phi004:1.6.54	nulla etenim mihi te fors obtulit: optimus olim
urn:cts:latinLit:phi0893.phi004:1.6.55	Vergilius, post hunc Varius dixere, quid essem.
urn:cts:latinLit:phi0893.phi004:1.6.56	ut veni coram, singultim pauca locutus —
urn:cts:latinLit:phi0893.phi004:1.6.57	infans namque pudor prohibebat plura profari —
urn:cts:latinLit:phi0893.phi004:1.6.58	non ego me claro natum patre, non ego circum
urn:cts:latinLit:phi0893.phi004:1.6.59	me Satureiano vectari rura caballo,
urn:cts:latinLit:phi0893.phi004:1.6.60	sed quod eram narro. respondes, ut tuus est mos,
urn:cts:latinLit:phi0893.phi004:1.6.61	pauca; abeo, et revocas nono post mense iubesque
urn:cts:latinLit:phi0893.phi004:1.6.62	esse in amicorum numero. magnum hoc ego duco,
urn:cts:latinLit:phi0893.phi004:1.6.63	quod placui tibi, qui turpi secernis honestum
urn:cts:latinLit:phi0893.phi004:1.6.64	non patre praeclaro, sed vita et pectore puro.
urn:cts:latinLit:phi0893.phi004:1.6.65	atqui si vitiis mediocribus ac mea paucis
urn:cts:latinLit:phi0893.phi004:1.6.66	mendosa est natura, alioqui recta, velut si
urn:cts:latinLit:phi0893.phi004:1.6.67	egregio inspersos reprendas corpore naevos,
urn:cts:latinLit:phi0893.phi004:1.6.68	si neque avaritiam neque sordes nec mala lustra
urn:cts:latinLit:phi0893.phi004:1.6.69	obiciet vere quisquam mihi, purus et insons,
urn:cts:latinLit:phi0893.phi004:1.6.70	ut me collaudem, si et vivo carus amicis,
urn:cts:latinLit:phi0893.phi004:1.6.71	causa fuit pater his; qui macro pauper agello
urn:cts:latinLit:phi0893.phi004:1.6.72	noluit in Flavi ludum me mittere, magni
urn:cts:latinLit:phi0893.phi004:1.6.73	quo pueri magnis e centurionibus orti
urn:cts:latinLit:phi0893.phi004:1.6.74	laevo suspensi loculos tabulamque lacerto
urn:cts:latinLit:phi0893.phi004:1.6.75	ibant octonos referentes Idibus aeris,
urn:cts:latinLit:phi0893.phi004:1.6.76	sed puerum est ausus Romam portare docendum
urn:cts:latinLit:phi0893.phi004:1.6.77	artis quas doceat quivis eques atque senator
urn:cts:latinLit:phi0893.phi004:1.6.78	semet prognatos. vestem servosque sequentis,
urn:cts:latinLit:phi0893.phi004:1.6.79	in magno ut populo, siqui vidisset, avita
urn:cts:latinLit:phi0893.phi004:1.6.80	ex re praeberi sumptus mihi crederet illos.
urn:cts:latinLit:phi0893.phi004:1.6.81	ipse mihi custos incorruptissimus omnis
urn:cts:latinLit:phi0893.phi004:1.6.82	circum doctores aderat. quid multa? pudicum,
urn:cts:latinLit:phi0893.phi004:1.6.83	qui primus virtutis honos, servavit ab omni
urn:cts:latinLit:phi0893.phi004:1.6.84	non solum facto, verum opprobrio quoque turpi
urn:cts:latinLit:phi0893.phi004:1.6.85	nec timuit, sibi ne vitio quis verteret, olim
urn:cts:latinLit:phi0893.phi004:1.6.86	si praeco parvas aut, ut fuit ipse, coactor
urn:cts:latinLit:phi0893.phi004:1.6.87	mercedes sequerer; neque ego essem questus. at hoc nunc
urn:cts:latinLit:phi0893.phi004:1.6.88	laus illi debetur et a me gratia maior.
urn:cts:latinLit:phi0893.phi004:1.6.89	nil me paeniteat sanum patris huius, eoque
urn:cts:latinLit:phi0893.phi004:1.6.90	non, ut magna dolo factum negat esse suo pars,
urn:cts:latinLit:phi0893.phi004:1.6.91	quod non ingenuos habeat clarosque parentes,
urn:cts:latinLit:phi0893.phi004:1.6.92	sic me defendam. longe mea discrepat istis
urn:cts:latinLit:phi0893.phi004:1.6.93	et vox et ratio. nam si natura iuberet
urn:cts:latinLit:phi0893.phi004:1.6.94	a certis annis aevum remeare peractum
urn:cts:latinLit:phi0893.phi004:1.6.95	atque alios legere, ad fastum quoscumque parentes
urn:cts:latinLit:phi0893.phi004:1.6.96	optaret sibi quisque, meis contentus honestos
urn:cts:latinLit:phi0893.phi004:1.6.97	fascibus et sellis nollem mihi sumere, demens
urn:cts:latinLit:phi0893.phi004:1.6.98	iudicio volgi, sanus fortasse tuo, quod
urn:cts:latinLit:phi0893.phi004:1.6.99	nollem onus haud umquam solitus portare molestum.
urn:cts:latinLit:phi0893.phi004:1.6.100	nam mihi continuo maior quaerenda foret res
urn:cts:latinLit:phi0893.phi004:1.6.101	atque salutandi plures, ducendus et unus
urn:cts:latinLit:phi0893.phi004:1.6.102	et comes alter, uti ne solus rusve peregreve
urn:cts:latinLit:phi0893.phi004:1.6.103	exirem, plures calones atque caballi
urn:cts:latinLit:phi0893.phi004:1.6.104	pascendi, ducenda petorrita. nunc mihi curto
urn:cts:latinLit:phi0893.phi004:1.6.105	ire licet mulo vel si libet usque Tarentum,
urn:cts:latinLit:phi0893.phi004:1.6.106	mantica cui lumbos onere ulceret atque eques armos.
urn:cts:latinLit:phi0893.phi004:1.6.107	obiciet nemo sordis mihi, quas tibi, Tulli,
urn:cts:latinLit:phi0893.phi004:1.6.108	cum Tiburte via praetorem quinque secuntur
urn:cts:latinLit:phi0893.phi004:1.6.109	te pueri, lasanum portantes oenophorumque.
urn:cts:latinLit:phi0893.phi004:1.6.110	hoc ego commodius quam tu, praeclare senator,
urn:cts:latinLit:phi0893.phi004:1.6.111	milibus atque aliis vivo. quacumque libido est,
urn:cts:latinLit:phi0893.phi004:1.6.112	incedo solus, percontor quanti holus ac far,
urn:cts:latinLit:phi0893.phi004:1.6.113	fallacem Circum vespertinumque pererro
urn:cts:latinLit:phi0893.phi004:1.6.114	saepe forum, adsisto divinis, inde domum me
urn:cts:latinLit:phi0893.phi004:1.6.115	ad porri et ciceris refero laganique catinum;
urn:cts:latinLit:phi0893.phi004:1.6.116	cena ministratur pueris tribus et lapis albus
urn:cts:latinLit:phi0893.phi004:1.6.117	pocula cum cyatho duo sustinet, adstat echinus
urn:cts:latinLit:phi0893.phi004:1.6.118	vilis, cum patera guttus, Campana supellex.
urn:cts:latinLit:phi0893.phi004:1.6.119	deinde eo dormitum, non sollicitus, mihi quod cras
urn:cts:latinLit:phi0893.phi004:1.6.120	surgendum sit mane, obeundus Marsya, qui se
urn:cts:latinLit:phi0893.phi004:1.6.121	voltum ferre negat Noviorum posse minoris.
urn:cts:latinLit:phi0893.phi004:1.6.122	ad quartam iaceo; post hanc vagor aut ego lecto
urn:cts:latinLit:phi0893.phi004:1.6.123	aut scripto quod me tacitum iuvet unguor olivo,
urn:cts:latinLit:phi0893.phi004:1.6.124	non quo fraudatis inmundus Natta lucernis.
urn:cts:latinLit:phi0893.phi004:1.6.125	ast ubi me fessum sol acrior ire lavatum
urn:cts:latinLit:phi0893.phi004:1.6.126	admonuit, fugio campum lusumque trigonem.
urn:cts:latinLit:phi0893.phi004:1.6.127	pransus non avide, quantum interpellet inani
urn:cts:latinLit:phi0893.phi004:1.6.128	ventre diem durare, domesticus otior. haec est
urn:cts:latinLit:phi0893.phi004:1.6.129	vita solutorum misera ambitione gravique;
urn:cts:latinLit:phi0893.phi004:1.6.130	his me consolor victurum suavius ac si
urn:cts:latinLit:phi0893.phi004:1.6.131	quaestor avus pater atque meus patruusque fuisset.

urn:cts:latinLit:phi0893.phi004:1.7.1	Proscripti Regis Rupili pus atque venenum
urn:cts:latinLit:phi0893.phi004:1.7.2	hybrida quo pacto sit Persius ultus, opinor
urn:cts:latinLit:phi0893.phi004:1.7.3	omnibus et lippis notum et tonsoribus esse.
urn:cts:latinLit:phi0893.phi004:1.7.4	Persius hic permagna negotia dives habebat
urn:cts:latinLit:phi0893.phi004:1.7.5	Clazomenis et iam litis cum Rege molestas,
urn:cts:latinLit:phi0893.phi004:1.7.6	durus homo atque odio qui posset vincere Regem,
urn:cts:latinLit:phi0893.phi004:1.7.7	confidens, tumidus, adeo sermonis amari,
urn:cts:latinLit:phi0893.phi004:1.7.8	Sisennas, Barros ut equis praecurreret albis.
urn:cts:latinLit:phi0893.phi004:1.7.9	ad Regem redeo. postquam nihil inter utrumque
urn:cts:latinLit:phi0893.phi004:1.7.10	convenit — hoc etenim sunt omnes iure molesti,
urn:cts:latinLit:phi0893.phi004:1.7.11	quo fortes, quibus adversum bellum incidit: inter
urn:cts:latinLit:phi0893.phi004:1.7.12	Hectora Priamiden, animosum atque inter Achillem
urn:cts:latinLit:phi0893.phi004:1.7.13	ira fuit capitalis, ut ultima divideret mors,
urn:cts:latinLit:phi0893.phi004:1.7.14	non aliam ob causam, nisi quod virtus in utroque
urn:cts:latinLit:phi0893.phi004:1.7.15	summa fuit: duo si discordia vexet inertis
urn:cts:latinLit:phi0893.phi004:1.7.16	aut si disparibus bellum incidat, ut Diomedi
urn:cts:latinLit:phi0893.phi004:1.7.17	cum Lycio Glauco, discedat pigrior, ultro
urn:cts:latinLit:phi0893.phi004:1.7.18	muneribus missis.   Bruto praetore tenente
urn:cts:latinLit:phi0893.phi004:1.7.19	ditem Asiam, Rupili et Persi par pugnat, uti non
urn:cts:latinLit:phi0893.phi004:1.7.20	conpositum melius cum Bitho Bacchius. in ius
urn:cts:latinLit:phi0893.phi004:1.7.21	acres procurrunt, magnum spectaculum uterque.
urn:cts:latinLit:phi0893.phi004:1.7.22	Persius exponit causam; ridetur ab omni
urn:cts:latinLit:phi0893.phi004:1.7.23	conventu; laudat Brutum laudatque cohortem,
urn:cts:latinLit:phi0893.phi004:1.7.24	solem Asiae Brutum appellat stellasque salubris
urn:cts:latinLit:phi0893.phi004:1.7.25	appellat comites, excepto Rege; canem illum,
urn:cts:latinLit:phi0893.phi004:1.7.26	invisum agricolis sidus, venisse: ruebat
urn:cts:latinLit:phi0893.phi004:1.7.27	flumen ut hibernum, fertur quo rara securis.
urn:cts:latinLit:phi0893.phi004:1.7.28	tum Praenestinus salso multoque fluenti
urn:cts:latinLit:phi0893.phi004:1.7.29	expressa arbusto regerit convicia, durus
urn:cts:latinLit:phi0893.phi004:1.7.30	vindemiator et invictus, cui saepe viator
urn:cts:latinLit:phi0893.phi004:1.7.31	cessisset magna conpellans voce cuculum.
urn:cts:latinLit:phi0893.phi004:1.7.32	at Graecus, postquam est Italo perfusus aceto,
urn:cts:latinLit:phi0893.phi004:1.7.33	Persius exclamat: 'per magnos, Brute, Deos te
urn:cts:latinLit:phi0893.phi004:1.7.34	oro, qui reges consueris tollere, cur non
urn:cts:latinLit:phi0893.phi004:1.7.35	hunc Regem iugulas? operum hoc, mihi crede, tuorum est.'

urn:cts:latinLit:phi0893.phi004:1.8.1	Olim truncus eram ficulnus, inutile lignum,
urn:cts:latinLit:phi0893.phi004:1.8.2	cum faber, incertus scamnum faceretne Priapum,
urn:cts:latinLit:phi0893.phi004:1.8.3	maluit esse Deum. Deus inde ego, furum aviumque
urn:cts:latinLit:phi0893.phi004:1.8.4	maxima formido; nam fures dextra coercet
urn:cts:latinLit:phi0893.phi004:1.8.5	obscaenoque ruber porrectus ab inguine palus,
urn:cts:latinLit:phi0893.phi004:1.8.6	ast inportunas volucres in vertice harundo
urn:cts:latinLit:phi0893.phi004:1.8.7	terret fixa vetatque novis considere in hortis.
urn:cts:latinLit:phi0893.phi004:1.8.8	huc prius angustis eiecta cadavera cellis
urn:cts:latinLit:phi0893.phi004:1.8.9	conservus vili portanda locabat in arca;
urn:cts:latinLit:phi0893.phi004:1.8.10	hoc miserae plebi stabat commune sepulcrum;
urn:cts:latinLit:phi0893.phi004:1.8.11	Pantolabo scurrae Nomentanoque nepoti
urn:cts:latinLit:phi0893.phi004:1.8.12	mille pedes in fronte, trecentos cippus in agrum
urn:cts:latinLit:phi0893.phi004:1.8.13	hic dabat, heredes monumentum ne sequeretur.
urn:cts:latinLit:phi0893.phi004:1.8.14	nunc licet Esquiliis habitare salubribus atque
urn:cts:latinLit:phi0893.phi004:1.8.15	aggere in aprico spatiari, quo modo tristes
urn:cts:latinLit:phi0893.phi004:1.8.16	albis informem spectabant ossibus agrum,
urn:cts:latinLit:phi0893.phi004:1.8.17	cum mihi non tantum furesque feraeque suetae
urn:cts:latinLit:phi0893.phi004:1.8.18	hunc vexare locum curae sunt atque labori
urn:cts:latinLit:phi0893.phi004:1.8.19	quantum carminibus quae versant atque venenis
urn:cts:latinLit:phi0893.phi004:1.8.20	humanos animos: has nullo perdere possum
urn:cts:latinLit:phi0893.phi004:1.8.21	nec prohibere modo, simul ac vaga luna decorum
urn:cts:latinLit:phi0893.phi004:1.8.22	protulit os, quin ossa legant herbasque nocentis.
urn:cts:latinLit:phi0893.phi004:1.8.23	vidi egomet nigra succinctam vadere palla
urn:cts:latinLit:phi0893.phi004:1.8.24	Canidiam pedibus nudis passoque capillo,
urn:cts:latinLit:phi0893.phi004:1.8.25	cum Sagana maiore ululantem: pallor utrasque
urn:cts:latinLit:phi0893.phi004:1.8.26	fecerat horrendas adspectu. scalpere terram
urn:cts:latinLit:phi0893.phi004:1.8.27	unguibus et pullam divellere mordicus agnam
urn:cts:latinLit:phi0893.phi004:1.8.28	coeperunt; cruor in fossam confusus, ut inde
urn:cts:latinLit:phi0893.phi004:1.8.29	manis elicerent animas responsa daturas.
urn:cts:latinLit:phi0893.phi004:1.8.30	lanea et effigies erat altera cerea: maior
urn:cts:latinLit:phi0893.phi004:1.8.31	lanea, quae poenis conpesceret inferiorem;
urn:cts:latinLit:phi0893.phi004:1.8.32	cerea suppliciter stabat, servilibus ut quae
urn:cts:latinLit:phi0893.phi004:1.8.33	iam peritura modis. Hecaten vocat altera, saevam
urn:cts:latinLit:phi0893.phi004:1.8.34	altera Tisiphonen: serpentes atque videres
urn:cts:latinLit:phi0893.phi004:1.8.35	infernas errare canes lunamque rubentem,
urn:cts:latinLit:phi0893.phi004:1.8.36	ne foret his testis, post magna latere sepulcra.
urn:cts:latinLit:phi0893.phi004:1.8.37	mentior at siquid, merdis caput inquiner albis
urn:cts:latinLit:phi0893.phi004:1.8.38	corvorum atque in me veniat mictum atque cacatum
urn:cts:latinLit:phi0893.phi004:1.8.39	Iulius, et fragilis Pediatia, furque Voranus.
urn:cts:latinLit:phi0893.phi004:1.8.40	singula quid memorem, quo pacto alterna loquentes
urn:cts:latinLit:phi0893.phi004:1.8.41	umbrae cum Sagana resonarint triste et acutum
urn:cts:latinLit:phi0893.phi004:1.8.42	utque lupi barbam variae cum dente colubrae
urn:cts:latinLit:phi0893.phi004:1.8.43	abdiderint furtim terris et imagine cerea
urn:cts:latinLit:phi0893.phi004:1.8.44	largior arserit ignis et ut non testis inultus
urn:cts:latinLit:phi0893.phi004:1.8.45	horruerim voces Furiarum et facta duarum?
urn:cts:latinLit:phi0893.phi004:1.8.46	nam, displosa sonat quantum vesica, pepedi
urn:cts:latinLit:phi0893.phi004:1.8.47	diffissa nate ficus; at illae currere in urbem.
urn:cts:latinLit:phi0893.phi004:1.8.48	canidiae dentis, altum Saganae caliendrum
urn:cts:latinLit:phi0893.phi004:1.8.49	excidere atque herbas atque incantata lacertis
urn:cts:latinLit:phi0893.phi004:1.8.50	vincula cum magno risuque iocoque videres.

urn:cts:latinLit:phi0893.phi004:1.9.1	Ibam forte Via Sacra, sicut meus est mos,
urn:cts:latinLit:phi0893.phi004:1.9.2	nescio quid meditans nugarum, totus in illis:
urn:cts:latinLit:phi0893.phi004:1.9.3	accurrit quidam notus mihi nomine tantum:
urn:cts:latinLit:phi0893.phi004:1.9.4	arreptaque manu, 'quid agis, dulcissime rerum?'
urn:cts:latinLit:phi0893.phi004:1.9.5	'suaviter, ut nunc est,' inquam 'et cupio omnia quae vis.'
urn:cts:latinLit:phi0893.phi004:1.9.6	cum adsectaretur, 'numquid vis?' occupo. at ille
urn:cts:latinLit:phi0893.phi004:1.9.7	'noris nos' inquit; 'docti sumus.' hic ego 'pluris
urn:cts:latinLit:phi0893.phi004:1.9.8	hoc' inquam 'mihi eris.' misere discedere quaerens
urn:cts:latinLit:phi0893.phi004:1.9.9	ire modo ocius, interdum consistere, in aurem
urn:cts:latinLit:phi0893.phi004:1.9.10	dicere nescio quid puero, cum sudor ad imos
urn:cts:latinLit:phi0893.phi004:1.9.11	manaret talos. 'o te, Bollane, cerebri
urn:cts:latinLit:phi0893.phi004:1.9.12	felicem' aiebam tacitus, cum quidlibet ille
urn:cts:latinLit:phi0893.phi004:1.9.13	garriret, vicos, urbem laudaret. ut illi
urn:cts:latinLit:phi0893.phi004:1.9.14	nil respondebam, 'misere cupis' inquit 'abire:
urn:cts:latinLit:phi0893.phi004:1.9.15	iamdudum video; sed nil agis: usque tenebo;
urn:cts:latinLit:phi0893.phi004:1.9.16	persequar hinc quo nunc iter est tibi.' 'nil opus est te
urn:cts:latinLit:phi0893.phi004:1.9.17	circumagi: quendam volo visere non tibi notum;
urn:cts:latinLit:phi0893.phi004:1.9.18	trans Tiberim longe cubat is prope Caesaris hortos.'
urn:cts:latinLit:phi0893.phi004:1.9.19	'nil habeo quod agam et non sum piger: usque sequar te.'
urn:cts:latinLit:phi0893.phi004:1.9.20	demitto auriculas, ut iniquae mentis asellus,
urn:cts:latinLit:phi0893.phi004:1.9.21	cum gravius dorso subiit onus. incipit ille:
urn:cts:latinLit:phi0893.phi004:1.9.22	'si bene me novi, non Viscum pluris amicum,
urn:cts:latinLit:phi0893.phi004:1.9.23	non Varium facies; nam quis me scribere pluris
urn:cts:latinLit:phi0893.phi004:1.9.24	aut citius possit versus? quis membra movere
urn:cts:latinLit:phi0893.phi004:1.9.25	mollius? invideat quod et Hermogenes, ego canto.'
urn:cts:latinLit:phi0893.phi004:1.9.26	interpellandi locus hic erat 'est tibi mater,
urn:cts:latinLit:phi0893.phi004:1.9.27	cognati, quis te salvo est opus?' 'haud mihi quisquam.
urn:cts:latinLit:phi0893.phi004:1.9.28	omnis conposui.' 'felices. nunc ego resto.
urn:cts:latinLit:phi0893.phi004:1.9.29	confice; namque instat fatum mihi triste, Sabella
urn:cts:latinLit:phi0893.phi004:1.9.30	quod puero cecinit divina mota anus urna:
urn:cts:latinLit:phi0893.phi004:1.9.31	"hunc neque dira venena nec hosticus auferet ensis
urn:cts:latinLit:phi0893.phi004:1.9.32	nec laterum dolor aut tussis nec tarda podagra:
urn:cts:latinLit:phi0893.phi004:1.9.33	garrulus hunc quando consumet cumque: loquaces,
urn:cts:latinLit:phi0893.phi004:1.9.34	si sapiat, vitet, simul atque adoleverit aetas."'
urn:cts:latinLit:phi0893.phi004:1.9.35	ventum erat ad Vestae, quarta iam parte diei
urn:cts:latinLit:phi0893.phi004:1.9.36	praeterita, et casu tum respondere vadato
urn:cts:latinLit:phi0893.phi004:1.9.37	debebat, quod ni fecisset, perdere litem.
urn:cts:latinLit:phi0893.phi004:1.9.38	'si me amas,' inquit 'paulum hic ades.' 'inteream, si
urn:cts:latinLit:phi0893.phi004:1.9.39	aut valeo stare aut novi civilia iura;
urn:cts:latinLit:phi0893.phi004:1.9.40	et propero quo scis.' 'dubius sum, quid faciam', inquit,
urn:cts:latinLit:phi0893.phi004:1.9.41	'tene relinquam an rem.' 'me, sodes.' 'non faciam' ille,
urn:cts:latinLit:phi0893.phi004:1.9.42	et praecedere coepit; ego, ut contendere durum
urn:cts:latinLit:phi0893.phi004:1.9.43	cum victore, sequor. 'Maecenas quomodo tecum?'
urn:cts:latinLit:phi0893.phi004:1.9.44	hinc repetit. 'paucorum hominum et mentis bene sanae.'
urn:cts:latinLit:phi0893.phi004:1.9.45	'nemo dexterius fortuna est usus. haberes
urn:cts:latinLit:phi0893.phi004:1.9.46	magnum adiutorem, posset qui ferre secundas,
urn:cts:latinLit:phi0893.phi004:1.9.47	hunc hominem velles si tradere: dispeream, ni
urn:cts:latinLit:phi0893.phi004:1.9.48	summosses omnis.' 'non isto vivimus illic,
urn:cts:latinLit:phi0893.phi004:1.9.49	quo tu rere, modo; domus hac nec purior ulla est
urn:cts:latinLit:phi0893.phi004:1.9.50	nec magis his aliena malis; nil mi officit, inquam,
urn:cts:latinLit:phi0893.phi004:1.9.51	ditior hic aut est quia doctior; est locus uni
urn:cts:latinLit:phi0893.phi004:1.9.52	cuique suus.' 'magnum narras, vix credibile.' 'atqui
urn:cts:latinLit:phi0893.phi004:1.9.53	sic habet.' 'accendis quare cupiam magis illi
urn:cts:latinLit:phi0893.phi004:1.9.54	proximus esse.' 'velis tantummodo: quae tua virtus,
urn:cts:latinLit:phi0893.phi004:1.9.55	expugnabis: et est qui vinci possit eoque
urn:cts:latinLit:phi0893.phi004:1.9.56	difficilis aditus primos habet.' 'haud mihi dero:
urn:cts:latinLit:phi0893.phi004:1.9.57	muneribus servos corrumpam; non, hodie si
urn:cts:latinLit:phi0893.phi004:1.9.58	exclusus fuero, desistam; tempora quaeram,
urn:cts:latinLit:phi0893.phi004:1.9.59	occurram in triviis, deducam. nil sine magno
urn:cts:latinLit:phi0893.phi004:1.9.60	vita labore dedit mortalibus.' haec dum agit, ecce
urn:cts:latinLit:phi0893.phi004:1.9.61	Fuscus Aristius occurrit, mihi carus et illum
urn:cts:latinLit:phi0893.phi004:1.9.62	qui pulchre nosset. consistimus. 'unde venis et
urn:cts:latinLit:phi0893.phi004:1.9.63	quo tendis?' rogat et respondet. vellere coepi
urn:cts:latinLit:phi0893.phi004:1.9.64	et pressare manu lentissima bracchia, nutans,
urn:cts:latinLit:phi0893.phi004:1.9.65	distorquens oculos, ut me eriperet. male salsus
urn:cts:latinLit:phi0893.phi004:1.9.66	ridens dissimulare; meum iecur urere bilis.
urn:cts:latinLit:phi0893.phi004:1.9.67	'certe nescio quid secreto velle loqui te
urn:cts:latinLit:phi0893.phi004:1.9.68	aiebas mecum.' 'memini bene, sed meliore
urn:cts:latinLit:phi0893.phi004:1.9.69	tempore dicam; hodie tricensima sabbata: vin tu
urn:cts:latinLit:phi0893.phi004:1.9.70	curtis Iudaeis oppedere?' 'nulla mihi' inquam
urn:cts:latinLit:phi0893.phi004:1.9.71	'relligio est.' 'at mi: sum paulo infirmior, unus
urn:cts:latinLit:phi0893.phi004:1.9.72	multorum. ignosces; alias loquar.' huncine solem
urn:cts:latinLit:phi0893.phi004:1.9.73	tam nigrum surrexe mihi! fugit inprobus ac me
urn:cts:latinLit:phi0893.phi004:1.9.74	sub cultro linquit. casu venit obvius illi
urn:cts:latinLit:phi0893.phi004:1.9.75	adversarius et 'quo tu, turpissime?' magna
urn:cts:latinLit:phi0893.phi004:1.9.76	inclamat voce, et 'licet antestari?' ego vero
urn:cts:latinLit:phi0893.phi004:1.9.77	oppono auriculam. rapit in ius; clamor utrimque,
urn:cts:latinLit:phi0893.phi004:1.9.78	undique concursus. sic me servavit Apollo.

urn:cts:latinLit:phi0893.phi004:1.10.1	Nempe inconposito dixi pede currere versus
urn:cts:latinLit:phi0893.phi004:1.10.2	Lucili. quis tam Lucili fautor inepte est,
urn:cts:latinLit:phi0893.phi004:1.10.3	ut non hoc fateatur? at idem, quod sale multo
urn:cts:latinLit:phi0893.phi004:1.10.4	urbem defricuit, charta laudatur eadem.
urn:cts:latinLit:phi0893.phi004:1.10.5	nec tamen hoc tribuens dederim quoque cetera; nam sic
urn:cts:latinLit:phi0893.phi004:1.10.6	et Laberi mimos ut pulchra poemata mirer.
urn:cts:latinLit:phi0893.phi004:1.10.7	ergo non satis est risu diducere rictum
urn:cts:latinLit:phi0893.phi004:1.10.8	auditoris; et est quaedam tamen hic quoque virtus.
urn:cts:latinLit:phi0893.phi004:1.10.9	est brevitate opus, ut currat sententia neu se
urn:cts:latinLit:phi0893.phi004:1.10.10	inpediat verbis lassas onerantibus auris,
urn:cts:latinLit:phi0893.phi004:1.10.11	et sermone opus est modo tristi, saepe iocoso,
urn:cts:latinLit:phi0893.phi004:1.10.12	defendente vicem modo rhetoris atque poetae,
urn:cts:latinLit:phi0893.phi004:1.10.13	interdum urbani, parcentis viribus atque
urn:cts:latinLit:phi0893.phi004:1.10.14	extenuantis eas consulto. ridiculum acri
urn:cts:latinLit:phi0893.phi004:1.10.15	fortius et melius magnas plerumque secat res.
urn:cts:latinLit:phi0893.phi004:1.10.16	illi, scripta quibus comoedia prisca viris est,
urn:cts:latinLit:phi0893.phi004:1.10.17	hoc stabant, hoc sunt imitandi; quos neque pulcher
urn:cts:latinLit:phi0893.phi004:1.10.18	Hermogenes umquam legit neque simius iste
urn:cts:latinLit:phi0893.phi004:1.10.19	nil praeter Calvum et doctus cantare Catullum.
urn:cts:latinLit:phi0893.phi004:1.10.20	'at magnum fecit, quod verbis Graeca Latinis
urn:cts:latinLit:phi0893.phi004:1.10.21	miscuit.' o seri studiorum, quine putetis
urn:cts:latinLit:phi0893.phi004:1.10.22	difficile et mirum, Rhodio quod Pitholeonti
urn:cts:latinLit:phi0893.phi004:1.10.23	contigit? 'at sermo lingua concinnus utraque
urn:cts:latinLit:phi0893.phi004:1.10.24	suavior, ut Chio nota si conmixta Falerni est.'
urn:cts:latinLit:phi0893.phi004:1.10.25	cum versus facias, te ipsum percontor, an et cum
urn:cts:latinLit:phi0893.phi004:1.10.26	dura tibi peragenda rei sit causa petilli?
urn:cts:latinLit:phi0893.phi004:1.10.27	scilicet oblitus patriaeque patrisque Latini,
urn:cts:latinLit:phi0893.phi004:1.10.28	cum Pedius causas exsudet Poplicola atque
urn:cts:latinLit:phi0893.phi004:1.10.29	Corvinus, patriis intermiscere petita
urn:cts:latinLit:phi0893.phi004:1.10.30	verba foris malis, Canusini more bilinguis.
urn:cts:latinLit:phi0893.phi004:1.10.31	atque ego cum Graecos facerem, natus mare citra,
urn:cts:latinLit:phi0893.phi004:1.10.32	versiculos, vetuit me tali voce Quirinus
urn:cts:latinLit:phi0893.phi004:1.10.33	post mediam noctem visus, cum somnia vera:
urn:cts:latinLit:phi0893.phi004:1.10.34	'in silvam non ligna feras insanius ac si
urn:cts:latinLit:phi0893.phi004:1.10.35	magnas Graecorum malis inplere catervas.'
urn:cts:latinLit:phi0893.phi004:1.10.36	turgidus Alpinus iugulat dum Memnona dumque
urn:cts:latinLit:phi0893.phi004:1.10.37	diffingit Rheni luteum caput, haec ego ludo,
urn:cts:latinLit:phi0893.phi004:1.10.38	quae neque in aede sonent certantia, iudice Tarpa,
urn:cts:latinLit:phi0893.phi004:1.10.39	nec redeant iterum atque iterum spectanda theatris.
urn:cts:latinLit:phi0893.phi004:1.10.40	arguta meretrice potes Davoque Chremeta
urn:cts:latinLit:phi0893.phi004:1.10.41	eludente senem comis garrire libellos
urn:cts:latinLit:phi0893.phi004:1.10.42	unus vivorum, Fundani, Pollio regum
urn:cts:latinLit:phi0893.phi004:1.10.43	facta canit pede ter percusso; forte epos acer
urn:cts:latinLit:phi0893.phi004:1.10.44	ut nemo Varius ducit, molle atque facetum
urn:cts:latinLit:phi0893.phi004:1.10.45	Vergilio adnuerunt gaudentes rure Camoenae:
urn:cts:latinLit:phi0893.phi004:1.10.46	hoc erat, experto frustra Varrone Atacino
urn:cts:latinLit:phi0893.phi004:1.10.47	atque quibusdam aliis, melius quod scribere possem,
urn:cts:latinLit:phi0893.phi004:1.10.48	inventore minor; neque ego illi detrahere ausim
urn:cts:latinLit:phi0893.phi004:1.10.49	haerentem capiti cum multa laude coronam.
urn:cts:latinLit:phi0893.phi004:1.10.50	at dixi fluere hunc lutulentum, saepe ferentem
urn:cts:latinLit:phi0893.phi004:1.10.51	plura quidem tollenda relinquendis. age quaeso,
urn:cts:latinLit:phi0893.phi004:1.10.52	tu nihil in magno doctus reprehendis Homero?
urn:cts:latinLit:phi0893.phi004:1.10.53	nil comis tragici mutat Lucilius acci?
urn:cts:latinLit:phi0893.phi004:1.10.54	non ridet versus Enni gravitate minores,
urn:cts:latinLit:phi0893.phi004:1.10.55	cum de se loquitur non ut maiore reprensis?
urn:cts:latinLit:phi0893.phi004:1.10.56	quid vetat et nosmet Lucili scripta legentis
urn:cts:latinLit:phi0893.phi004:1.10.57	quaerere, num illius, num rerum dura negarit
urn:cts:latinLit:phi0893.phi004:1.10.58	versiculos natura magis factos et euntis
urn:cts:latinLit:phi0893.phi004:1.10.59	mollius ac siquis pedibus quid claudere senis,
urn:cts:latinLit:phi0893.phi004:1.10.60	hoc tantum contentus, amet scripsisse ducentos
urn:cts:latinLit:phi0893.phi004:1.10.61	ante cibum versus, totidem coenatus, Etrusci
urn:cts:latinLit:phi0893.phi004:1.10.62	quale fuit Cassi rapido ferventius amni
urn:cts:latinLit:phi0893.phi004:1.10.63	ingenium, capsis quem fama est esse librisque
urn:cts:latinLit:phi0893.phi004:1.10.64	ambustum propriis. fuerit Lucilius, inquam,
urn:cts:latinLit:phi0893.phi004:1.10.65	comis et urbanus, fuerit limatior idem
urn:cts:latinLit:phi0893.phi004:1.10.66	quam rudis et Graecis intacti carminis auctor
urn:cts:latinLit:phi0893.phi004:1.10.67	quamque poetarum seniorum turba; sed ille,
urn:cts:latinLit:phi0893.phi004:1.10.68	si foret hoc nostrum fato delapsus in aevum,
urn:cts:latinLit:phi0893.phi004:1.10.69	detereret sibi multa, recideret omne quod ultra
urn:cts:latinLit:phi0893.phi004:1.10.70	perfectum traheretur, et in versu faciendo
urn:cts:latinLit:phi0893.phi004:1.10.71	saepe caput scaberet vivos et roderet unguis.
urn:cts:latinLit:phi0893.phi004:1.10.72	saepe stilum vertas, iterum quae digna legi sint
urn:cts:latinLit:phi0893.phi004:1.10.73	scripturus, neque te ut miretur turba labores,
urn:cts:latinLit:phi0893.phi004:1.10.74	contentus paucis lectoribus. an tua demens
urn:cts:latinLit:phi0893.phi004:1.10.75	vilibus in ludis dictari carmina malis?
urn:cts:latinLit:phi0893.phi004:1.10.76	non ego; nam satis est equitem mihi plaudere, ut audax,
urn:cts:latinLit:phi0893.phi004:1.10.77	contemptis aliis, explosa Arbuscula dixit.
urn:cts:latinLit:phi0893.phi004:1.10.78	men' moveat cimex Pantilius? aut cruciet quod
urn:cts:latinLit:phi0893.phi004:1.10.79	vellicet absentem Demetrius? aut quod ineptus
urn:cts:latinLit:phi0893.phi004:1.10.80	Fannius Hermogenis laedat conviva Tigelli?
urn:cts:latinLit:phi0893.phi004:1.10.81	Plotius et Varius, Maecenas Vergiliusque,
urn:cts:latinLit:phi0893.phi004:1.10.82	Valgius et probet haec Octavius optimus atque
urn:cts:latinLit:phi0893.phi004:1.10.83	Fuscus et haec utinam Viscorum laudet uterque
urn:cts:latinLit:phi0893.phi004:1.10.84	ambitione relegata. te dicere possum,
urn:cts:latinLit:phi0893.phi004:1.10.85	Pollio, te, Messalla, tuo cum fratre, simulque
urn:cts:latinLit:phi0893.phi004:1.10.86	vos, Bibule et Servi, simul his te, candide Furni,
urn:cts:latinLit:phi0893.phi004:1.10.87	conpluris alios, doctos ego quos et amicos
urn:cts:latinLit:phi0893.phi004:1.10.88	prudens praetereo, quibus haec, sint qualiacumque,
urn:cts:latinLit:phi0893.phi004:1.10.89	arridere velim, doliturus, si placeant spe
urn:cts:latinLit:phi0893.phi004:1.10.90	deterius nostra. Demetri, teque, Tigelli,
urn:cts:latinLit:phi0893.phi004:1.10.91	discipularum inter iubeo plorare cathedras.
urn:cts:latinLit:phi0893.phi004:1.10.92	i, puer, atque meo citus haec subscribe libello.

urn:cts:latinLit:phi0893.phi004:2.1.1	'Sunt quibus in satura videar nimis acer et ultra
urn:cts:latinLit:phi0893.phi004:2.1.2	legem tendere opus; sine nervis altera quidquid
urn:cts:latinLit:phi0893.phi004:2.1.3	conposui pars esse putat similisque meorum
urn:cts:latinLit:phi0893.phi004:2.1.4	mille die versus deduci posse. Trebati,
urn:cts:latinLit:phi0893.phi004:2.1.5	quid faciam? praescribe.' 'quiescas.' 'ne faciam, inquis,
urn:cts:latinLit:phi0893.phi004:2.1.6	omnino versus?' 'aio.' 'peream male, si non
urn:cts:latinLit:phi0893.phi004:2.1.7	optimum erat; verum nequeo dormire.' 'ter uncti
urn:cts:latinLit:phi0893.phi004:2.1.8	transnanto Tiberim, somno quibus est opus alto,
urn:cts:latinLit:phi0893.phi004:2.1.9	inriguumque mero sub noctem corpus habento.
urn:cts:latinLit:phi0893.phi004:2.1.10	aut si tantus amor scribendi te rapit, aude
urn:cts:latinLit:phi0893.phi004:2.1.11	Caesaris invicti res dicere, multa laborum
urn:cts:latinLit:phi0893.phi004:2.1.12	praemia laturus.' 'cupidum, pater optime, vires
urn:cts:latinLit:phi0893.phi004:2.1.13	deficiunt; neque enim quivis horrentia pilis
urn:cts:latinLit:phi0893.phi004:2.1.14	agmina nec fracta pereuntis cuspide Gallos
urn:cts:latinLit:phi0893.phi004:2.1.15	aut labentis equo describit volnera Parthi.'
urn:cts:latinLit:phi0893.phi004:2.1.16	'attamen et iustum poteras et scribere fortem,
urn:cts:latinLit:phi0893.phi004:2.1.17	Scipiadam ut sapiens Lucilius.' 'haud mihi dero,
urn:cts:latinLit:phi0893.phi004:2.1.18	cum res ipsa feret: nisi dextro tempore, Flacci,
urn:cts:latinLit:phi0893.phi004:2.1.19	verba per attentam non ibunt Caesaris aurem:
urn:cts:latinLit:phi0893.phi004:2.1.20	cui male si palpere, recalcitrat undique tutus.'
urn:cts:latinLit:phi0893.phi004:2.1.21	'quanto rectius hoc quam tristi laedere versu
urn:cts:latinLit:phi0893.phi004:2.1.22	Pantolabum scurram Nomentanumque nepotem,
urn:cts:latinLit:phi0893.phi004:2.1.23	cum sibi quisque timet, quamquam est intactus, et odit.'
urn:cts:latinLit:phi0893.phi004:2.1.24	'quid faciam? saltat Milonius, ut semel icto
urn:cts:latinLit:phi0893.phi004:2.1.25	accessit fervor capiti numerusque lucernis;
urn:cts:latinLit:phi0893.phi004:2.1.26	Castor gaudet equis, ovo prognatus eodem
urn:cts:latinLit:phi0893.phi004:2.1.27	pugnis; quot capitum vivunt, totidem studiorum
urn:cts:latinLit:phi0893.phi004:2.1.28	milia: me pedibus delectat claudere verba
urn:cts:latinLit:phi0893.phi004:2.1.29	Lucili ritu, nostrum melioris utroque.
urn:cts:latinLit:phi0893.phi004:2.1.30	ille velut fidis arcana sodalibus olim
urn:cts:latinLit:phi0893.phi004:2.1.31	credebat libris neque, si male cesserat, usquam
urn:cts:latinLit:phi0893.phi004:2.1.32	decurrens alio neque, si bene; quo fit ut omnis
urn:cts:latinLit:phi0893.phi004:2.1.33	votiva pateat veluti descripta tabella
urn:cts:latinLit:phi0893.phi004:2.1.34	vita senis. sequor hunc, Lucanus an Appulus anceps;
urn:cts:latinLit:phi0893.phi004:2.1.35	nam Venusinus arat finem sub utrumque colonus,
urn:cts:latinLit:phi0893.phi004:2.1.36	missus ad hoc pulsis, vetus est ut fama, Sabellis,
urn:cts:latinLit:phi0893.phi004:2.1.37	quo ne per vacuum Romano incurreret hostis,
urn:cts:latinLit:phi0893.phi004:2.1.38	sive quod Appula gens seu quod Lucania bellum
urn:cts:latinLit:phi0893.phi004:2.1.39	incuteret violenta. sed hic stilus haud petet ultro
urn:cts:latinLit:phi0893.phi004:2.1.40	quemquam animantem et me veluti custodiet ensis
urn:cts:latinLit:phi0893.phi004:2.1.41	vagina tectus: quem cur destringere coner
urn:cts:latinLit:phi0893.phi004:2.1.42	tutus ab infestis latronibus? o pater et rex
urn:cts:latinLit:phi0893.phi004:2.1.43	Iuppiter, ut pereat positum robigine telum
urn:cts:latinLit:phi0893.phi004:2.1.44	nec quisquam noceat cupido mihi pacis! at ille,
urn:cts:latinLit:phi0893.phi004:2.1.45	qui me conmorit — melius non tangere, clamo — ,
urn:cts:latinLit:phi0893.phi004:2.1.46	flebit et insignis tota cantabitur Urbe.
urn:cts:latinLit:phi0893.phi004:2.1.47	Cervius iratus leges minitatur et urnam,
urn:cts:latinLit:phi0893.phi004:2.1.48	Canidia Albuci, quibus est inimica, venenum,
urn:cts:latinLit:phi0893.phi004:2.1.49	grande malum Turius, siquid se iudice certes.
urn:cts:latinLit:phi0893.phi004:2.1.50	ut quo quisque valet suspectos terreat utque
urn:cts:latinLit:phi0893.phi004:2.1.51	imperet hoc natura potens, sic collige mecum:
urn:cts:latinLit:phi0893.phi004:2.1.52	dente lupus, cornu taurus petit: unde nisi intus
urn:cts:latinLit:phi0893.phi004:2.1.53	monstratum? Scaevae vivacem crede nepoti
urn:cts:latinLit:phi0893.phi004:2.1.54	matrem: nil faciet sceleris pia dextera — mirum,
urn:cts:latinLit:phi0893.phi004:2.1.55	ut neque calce lupus quemquam neque dente petit bos — ,
urn:cts:latinLit:phi0893.phi004:2.1.56	sed mala tollet anum vitiato melle cicuta.
urn:cts:latinLit:phi0893.phi004:2.1.57	ne longum faciam: seu me tranquilla senectus
urn:cts:latinLit:phi0893.phi004:2.1.58	exspectat seu mors atris circumvolat alis,
urn:cts:latinLit:phi0893.phi004:2.1.59	dives, inops, Romae, seu fors ita iusserit, exsul,
urn:cts:latinLit:phi0893.phi004:2.1.60	quisquis erit vitae scribam color.' 'o puer, ut sis
urn:cts:latinLit:phi0893.phi004:2.1.61	vitalis metuo et maiorum nequis amicus
urn:cts:latinLit:phi0893.phi004:2.1.62	frigore te feriat.' 'quid? cum est Lucilius ausus
urn:cts:latinLit:phi0893.phi004:2.1.63	primus in hunc operis conponere carmina morem
urn:cts:latinLit:phi0893.phi004:2.1.64	detrahere et pellem, nitidus qua quisque per ora
urn:cts:latinLit:phi0893.phi004:2.1.65	cederet, introrsum turpis: num Laelius aut qui
urn:cts:latinLit:phi0893.phi004:2.1.66	duxit ab oppressa meritum Carthagine nomen
urn:cts:latinLit:phi0893.phi004:2.1.67	ingenio offensi aut laeso doluere Metello
urn:cts:latinLit:phi0893.phi004:2.1.68	famosisque Lupo cooperto versibus? atqui
urn:cts:latinLit:phi0893.phi004:2.1.69	primores populi arripuit populumque tributim,
urn:cts:latinLit:phi0893.phi004:2.1.70	scilicet uni aequos virtuti atque eius amicis.
urn:cts:latinLit:phi0893.phi004:2.1.71	quin ubi se a volgo et scaena in secreta remorant
urn:cts:latinLit:phi0893.phi004:2.1.72	virtus Scipiadae et mitis sapientia Laeli,
urn:cts:latinLit:phi0893.phi004:2.1.73	nugari cum illo et discincti ludere, donec
urn:cts:latinLit:phi0893.phi004:2.1.74	decoqueretur holus, soliti. quidquid sum ego, quamvis
urn:cts:latinLit:phi0893.phi004:2.1.75	infra Lucili censum ingeniumque, tamen me
urn:cts:latinLit:phi0893.phi004:2.1.76	cum magnis vixisse invita fatebitur usque
urn:cts:latinLit:phi0893.phi004:2.1.77	invidia et fragili quaerens inlidere dentem
urn:cts:latinLit:phi0893.phi004:2.1.78	offendet solido — nisi quid tu, docte Trebati,
urn:cts:latinLit:phi0893.phi004:2.1.79	dissentis.' 'equidem nihil hinc diffindere possum.
urn:cts:latinLit:phi0893.phi004:2.1.80	sed tamen ut monitus caveas, ne forte negoti
urn:cts:latinLit:phi0893.phi004:2.1.81	incutiat tibi quid sanctarum inscitia legum:
urn:cts:latinLit:phi0893.phi004:2.1.82	si mala condiderit in quem quis carmina, ius est
urn:cts:latinLit:phi0893.phi004:2.1.83	iudiciumque.' 'esto, siquis mala; sed bona siquis
urn:cts:latinLit:phi0893.phi004:2.1.84	iudice condiderit laudatus Caesare? siquis
urn:cts:latinLit:phi0893.phi004:2.1.85	opprobriis dignum latraverit, integer ipse?'
urn:cts:latinLit:phi0893.phi004:2.1.86	'solventur risu tabulae, tu missus abibis.'

urn:cts:latinLit:phi0893.phi004:2.2.1	Quae virtus et quanta, boni, sit vivere parvo
urn:cts:latinLit:phi0893.phi004:2.2.2	— nec meus hic sermo est, sed quae praecepit Ofellus
urn:cts:latinLit:phi0893.phi004:2.2.3	rusticus, abnormis sapiens crassaque Minerva;
urn:cts:latinLit:phi0893.phi004:2.2.4	discite non inter lances mensasque nitentis,
urn:cts:latinLit:phi0893.phi004:2.2.5	cum stupet insanis acies fulgoribus et cum
urn:cts:latinLit:phi0893.phi004:2.2.6	adclinis falsis animus meliora recusat,
urn:cts:latinLit:phi0893.phi004:2.2.7	verum hic inpransi mecum disquirite. cur hoc?
urn:cts:latinLit:phi0893.phi004:2.2.8	dicam, si potero. male verum examinat omnis
urn:cts:latinLit:phi0893.phi004:2.2.9	corruptus iudex. leporem sectatus equove
urn:cts:latinLit:phi0893.phi004:2.2.10	lassus ab indomito vel, si Romana fatigat
urn:cts:latinLit:phi0893.phi004:2.2.11	militia adsuetum Graecari — seu pila velox
urn:cts:latinLit:phi0893.phi004:2.2.12	molliter austerum studio fallente laborem,
urn:cts:latinLit:phi0893.phi004:2.2.13	seu te discus agit, pete cedentem aera disco:
urn:cts:latinLit:phi0893.phi004:2.2.14	cum labor extuderit fastidia, siccus, inanis
urn:cts:latinLit:phi0893.phi004:2.2.15	sperne cibum vilem; nisi Hymettia mella Falerno
urn:cts:latinLit:phi0893.phi004:2.2.16	ne biberis diluta. foris est promus, et atrum
urn:cts:latinLit:phi0893.phi004:2.2.17	defendens piscis hiemat mare: cum sale panis
urn:cts:latinLit:phi0893.phi004:2.2.18	latrantem stomachum bene leniet. unde putas aut
urn:cts:latinLit:phi0893.phi004:2.2.19	qui partum? non in caro nidore voluptas
urn:cts:latinLit:phi0893.phi004:2.2.20	summa, sed in te ipso est. tu pulmentaria quaere
urn:cts:latinLit:phi0893.phi004:2.2.21	sudando: pinguem vitiis albumque neque ostrea
urn:cts:latinLit:phi0893.phi004:2.2.22	nec scarus aut poterit peregrina iuvare lagois.
urn:cts:latinLit:phi0893.phi004:2.2.23	vix tamen eripiam, posito pavone velis quin
urn:cts:latinLit:phi0893.phi004:2.2.24	hoc potius quam gallina tergere palatum,
urn:cts:latinLit:phi0893.phi004:2.2.25	corruptus vanis rerum, quia veneat auro
urn:cts:latinLit:phi0893.phi004:2.2.26	rara avis et picta pandat spectacula cauda:
urn:cts:latinLit:phi0893.phi004:2.2.27	tamquam ad rem attineat quidquam. num vesceris ista,
urn:cts:latinLit:phi0893.phi004:2.2.28	quam laudas, pluma? cocto num adest honor idem?
urn:cts:latinLit:phi0893.phi004:2.2.29	carne tamen quamvis distat nil, hac magis illam
urn:cts:latinLit:phi0893.phi004:2.2.30	inparibus formis deceptum te petere esto:
urn:cts:latinLit:phi0893.phi004:2.2.31	unde datum sentis, lupus hic Tiberinus an alto
urn:cts:latinLit:phi0893.phi004:2.2.32	captus hiet? pontisne inter iactatus an amnis
urn:cts:latinLit:phi0893.phi004:2.2.33	Ostia sub Tusci? laudas, insane, trilibrem
urn:cts:latinLit:phi0893.phi004:2.2.34	mullum, in singula quem minuas pulmenta necesse est.
urn:cts:latinLit:phi0893.phi004:2.2.35	ducit te species, video: quo pertinet ergo
urn:cts:latinLit:phi0893.phi004:2.2.36	proceros odisse lupos? quia scilicet illis
urn:cts:latinLit:phi0893.phi004:2.2.37	maiorem natura modum dedit, his breve pondus:
urn:cts:latinLit:phi0893.phi004:2.2.38	ieiunus raro stomachus volgaria temnit.
urn:cts:latinLit:phi0893.phi004:2.2.39	'porrectum magno magnum spectare catino
urn:cts:latinLit:phi0893.phi004:2.2.40	vellem' ait Harpyiis gula digna rapacibus. at vos
urn:cts:latinLit:phi0893.phi004:2.2.41	praesentes, Austri, coquite horum obsonia. quamquam
urn:cts:latinLit:phi0893.phi004:2.2.42	putet aper rhombusque recens, mala copia quando
urn:cts:latinLit:phi0893.phi004:2.2.43	aegrum sollicitat stomachum, cum rapula plenus
urn:cts:latinLit:phi0893.phi004:2.2.44	atque acidas mavolt inulas. necdum omnis abacta
urn:cts:latinLit:phi0893.phi004:2.2.45	pauperies epulis regum: nam vilibus ovis
urn:cts:latinLit:phi0893.phi004:2.2.46	nigrisque est oleis hodie locus. haud ita pridem
urn:cts:latinLit:phi0893.phi004:2.2.47	Galloni praeconis erat acipensere mensa
urn:cts:latinLit:phi0893.phi004:2.2.48	infamis. quid? tunc rhombos minus aequor alebat?
urn:cts:latinLit:phi0893.phi004:2.2.49	tutus erat rhombus tutoque ciconia nido,
urn:cts:latinLit:phi0893.phi004:2.2.50	donec vos auctor docuit praetorius. ergo
urn:cts:latinLit:phi0893.phi004:2.2.51	siquis nunc mergos suavis edixerit assos,
urn:cts:latinLit:phi0893.phi004:2.2.52	parebit pravi docilis Romana iuventus.
urn:cts:latinLit:phi0893.phi004:2.2.53	sordidus a tenui victu distabit Ofello
urn:cts:latinLit:phi0893.phi004:2.2.54	iudice: nam frustra vitium vitaveris illud,
urn:cts:latinLit:phi0893.phi004:2.2.55	si te alio pravum detorseris. Avidienus,
urn:cts:latinLit:phi0893.phi004:2.2.56	cui 'Canis' ex vero dictum cognomen adhaeret,
urn:cts:latinLit:phi0893.phi004:2.2.57	quinquennis oleas est et silvestria corna
urn:cts:latinLit:phi0893.phi004:2.2.58	ac nisi mutatum parcit defundere vinum et
urn:cts:latinLit:phi0893.phi004:2.2.59	cuius odorem olei nequeas perferre, (licebit
urn:cts:latinLit:phi0893.phi004:2.2.60	ille repotia, natalis aliosve dierum
urn:cts:latinLit:phi0893.phi004:2.2.61	festos albatus celebret), cornu ipse bilibri
urn:cts:latinLit:phi0893.phi004:2.2.62	caulibus instillat, veteris non parcus aceti.
urn:cts:latinLit:phi0893.phi004:2.2.63	quali igitur victu sapiens utetur et horum
urn:cts:latinLit:phi0893.phi004:2.2.64	utrum imitabitur? hac urget lupus, hac canis, aiunt.
urn:cts:latinLit:phi0893.phi004:2.2.65	mundus erit, qua non offendat sordibus atque
urn:cts:latinLit:phi0893.phi004:2.2.66	in neutram partem cultus miser. hic neque servis,
urn:cts:latinLit:phi0893.phi004:2.2.67	Albuti senis exemplo, dum munia didit,
urn:cts:latinLit:phi0893.phi004:2.2.68	saevus erit, nec sic ut simplex Naevius unctam
urn:cts:latinLit:phi0893.phi004:2.2.69	convivis praebebit aquam: vitium hoc quoque magnum.
urn:cts:latinLit:phi0893.phi004:2.2.70	accipe nunc, victus tenuis quae quantaque secum
urn:cts:latinLit:phi0893.phi004:2.2.71	adferat. in primis valeas bene; nam variae res
urn:cts:latinLit:phi0893.phi004:2.2.72	ut noceant homini credas, memor illius escae,
urn:cts:latinLit:phi0893.phi004:2.2.73	quae simplex olim tibi sederit. at simul assis
urn:cts:latinLit:phi0893.phi004:2.2.74	miscueris elixa, simul conchylia turdis,
urn:cts:latinLit:phi0893.phi004:2.2.75	dulcia se in bilem vertent stomachoque tumultum
urn:cts:latinLit:phi0893.phi004:2.2.76	lenta feret pitvita. vides, ut pallidus omnis
urn:cts:latinLit:phi0893.phi004:2.2.77	cena desurgat dubia? quin corpus onustum
urn:cts:latinLit:phi0893.phi004:2.2.78	hesternis vitiis animum quoque praegravat una
urn:cts:latinLit:phi0893.phi004:2.2.79	atque adfigit humo divinae particulam aurae.
urn:cts:latinLit:phi0893.phi004:2.2.80	alter ubi dicto citius curata sopori
urn:cts:latinLit:phi0893.phi004:2.2.81	membra dedit, vegetus praescripta ad munia surgit.
urn:cts:latinLit:phi0893.phi004:2.2.82	hic tamen ad melius poterit transcurrere quondam,
urn:cts:latinLit:phi0893.phi004:2.2.83	sive diem festum rediens advexerit annus,
urn:cts:latinLit:phi0893.phi004:2.2.84	seu recreare volet tenuatum corpus, ubique
urn:cts:latinLit:phi0893.phi004:2.2.85	accedent anni, tractari mollius aetas
urn:cts:latinLit:phi0893.phi004:2.2.86	imbecilla volet: tibi quidnam accedet ad istam
urn:cts:latinLit:phi0893.phi004:2.2.87	quam puer et validus praesumis mollitiem, seu
urn:cts:latinLit:phi0893.phi004:2.2.88	dura valetudo inciderit seu tarda senectus?
urn:cts:latinLit:phi0893.phi004:2.2.89	rancidum aprum antiqui laudabant, non quia nasus
urn:cts:latinLit:phi0893.phi004:2.2.90	illis nullus erat, sed, credo, hac mente, quod hospes
urn:cts:latinLit:phi0893.phi004:2.2.91	tardius adveniens vitiatum commodius quam
urn:cts:latinLit:phi0893.phi004:2.2.92	integrum edax dominus consumeret. hos utinam inter
urn:cts:latinLit:phi0893.phi004:2.2.93	heroas natum tellus me prima tulisset.
urn:cts:latinLit:phi0893.phi004:2.2.94	das aliquid famae, quae carmine gratior aurem
urn:cts:latinLit:phi0893.phi004:2.2.95	occupet humanam? grandes rhombi patinaeque
urn:cts:latinLit:phi0893.phi004:2.2.96	grande ferunt una cum damno dedecus. adde
urn:cts:latinLit:phi0893.phi004:2.2.97	iratum patruum, vicinos, te tibi iniquum
urn:cts:latinLit:phi0893.phi004:2.2.98	et frustra mortis cupidum, cum deerit egenti
urn:cts:latinLit:phi0893.phi004:2.2.99	as, laquei pretium. 'iure' inquit 'Trausius istis
urn:cts:latinLit:phi0893.phi004:2.2.100	iurgatur verbis: ego vectigalia magna
urn:cts:latinLit:phi0893.phi004:2.2.101	divitiasque habeo tribus amplas regibus.' ergo,
urn:cts:latinLit:phi0893.phi004:2.2.102	quod superat non est melius quo insumere possis?
urn:cts:latinLit:phi0893.phi004:2.2.103	cur eget indignus quisquam te divite? quare
urn:cts:latinLit:phi0893.phi004:2.2.104	templa ruunt antiqua Deum? cur, inprobe, carae
urn:cts:latinLit:phi0893.phi004:2.2.105	non aliquid patriae tanto emetiris acervo?
urn:cts:latinLit:phi0893.phi004:2.2.106	uni nimirum recte tibi semper erunt res,
urn:cts:latinLit:phi0893.phi004:2.2.107	o magnus posthac inimicis risus. uterne
urn:cts:latinLit:phi0893.phi004:2.2.108	ad casus dubios fidet sibi certius? hic qui
urn:cts:latinLit:phi0893.phi004:2.2.109	pluribus adsuerit mentem corpusque superbum,
urn:cts:latinLit:phi0893.phi004:2.2.110	an qui contentus parvo metuensque futuri
urn:cts:latinLit:phi0893.phi004:2.2.111	in pace, ut sapiens, aptarit idonea bello?
urn:cts:latinLit:phi0893.phi004:2.2.112	quo magis his credas, puer hunc ego parvus Ofellum
urn:cts:latinLit:phi0893.phi004:2.2.113	integris opibus novi non latius usum
urn:cts:latinLit:phi0893.phi004:2.2.114	quam nunc accisis. videas metato in agello
urn:cts:latinLit:phi0893.phi004:2.2.115	cum pecore et gnatis fortem mercede colonum
urn:cts:latinLit:phi0893.phi004:2.2.116	'non ego' narrantem 'temere edi luce profesta
urn:cts:latinLit:phi0893.phi004:2.2.117	quicquam praeter holus fumosae cum pede pernae.
urn:cts:latinLit:phi0893.phi004:2.2.118	ac mihi seu longum post tempus venerat hospes
urn:cts:latinLit:phi0893.phi004:2.2.119	sive operum vacuo gratus conviva per imbrem
urn:cts:latinLit:phi0893.phi004:2.2.120	vicinus, bene erat non piscibus urbe petitis,
urn:cts:latinLit:phi0893.phi004:2.2.121	sed pullo atque haedo; tum pensilis uva secundas
urn:cts:latinLit:phi0893.phi004:2.2.122	et nux ornabat mensas cum duplice ficu.
urn:cts:latinLit:phi0893.phi004:2.2.123	post hoc ludus erat culpa potare magistra
urn:cts:latinLit:phi0893.phi004:2.2.124	ac venerata Ceres, ita culmo surgeret alto,
urn:cts:latinLit:phi0893.phi004:2.2.125	explicuit vino contractae seria frontis.
urn:cts:latinLit:phi0893.phi004:2.2.126	saeviat atque novos moveat fortuna tumultus:
urn:cts:latinLit:phi0893.phi004:2.2.127	quantum hinc inminuet? quanto aut ego parcius aut vos,
urn:cts:latinLit:phi0893.phi004:2.2.128	o pueri, nituistis, ut huc novus incola venit?
urn:cts:latinLit:phi0893.phi004:2.2.129	nam propriae telluris erum natura nec illum
urn:cts:latinLit:phi0893.phi004:2.2.130	nec me nec quemquam statuit: nos expulit ille,
urn:cts:latinLit:phi0893.phi004:2.2.131	illum aut nequities aut vafri inscitia iuris,
urn:cts:latinLit:phi0893.phi004:2.2.132	postremum expellet certe vivacior heres.
urn:cts:latinLit:phi0893.phi004:2.2.133	nunc ager Umbreni sub nomine, nuper Ofelli
urn:cts:latinLit:phi0893.phi004:2.2.134	dictus, erit nulli proprius, sed cedet in usum
urn:cts:latinLit:phi0893.phi004:2.2.135	nunc mihi, nunc alii. quocirca vivite fortes
urn:cts:latinLit:phi0893.phi004:2.2.136	fortiaque adversis opponite pectora rebus.'

urn:cts:latinLit:phi0893.phi004:2.3.1	'Sic raro scribis, ut toto non quater anno
urn:cts:latinLit:phi0893.phi004:2.3.2	membranam poscas, scriptorum quaeque retexens,
urn:cts:latinLit:phi0893.phi004:2.3.3	iratus tibi, quod vini somnique benignus
urn:cts:latinLit:phi0893.phi004:2.3.4	nil dignum sermone canas. quid fiet? at ipsis
urn:cts:latinLit:phi0893.phi004:2.3.5	saturnalibus huc fugisti sobrius. ergo
urn:cts:latinLit:phi0893.phi004:2.3.6	dic aliquid dignum promissis. incipe. nil est.
urn:cts:latinLit:phi0893.phi004:2.3.7	culpantur frustra calami inmeritusque laborat
urn:cts:latinLit:phi0893.phi004:2.3.8	iratis natus paries Diis atque Poetis.
urn:cts:latinLit:phi0893.phi004:2.3.9	atqui voltus erat multa et praeclara minantis,
urn:cts:latinLit:phi0893.phi004:2.3.10	si vacuum tepido cepisset villula tecto.
urn:cts:latinLit:phi0893.phi004:2.3.11	quorsum pertinuit stipare Platona Menandro?
urn:cts:latinLit:phi0893.phi004:2.3.12	Eupolin, Archilochum, comites educere tantos?
urn:cts:latinLit:phi0893.phi004:2.3.13	invidiam placare paras virtute relicta?
urn:cts:latinLit:phi0893.phi004:2.3.14	contemnere miser. vitanda est inproba Siren
urn:cts:latinLit:phi0893.phi004:2.3.15	desidia, aut quidquid vita meliore parasti
urn:cts:latinLit:phi0893.phi004:2.3.16	ponendum aequo animo.' 'Di te, Damasippe, Deaeque
urn:cts:latinLit:phi0893.phi004:2.3.17	verum ob consilium donent tonsore. sed unde
urn:cts:latinLit:phi0893.phi004:2.3.18	tam bene me nosti?' 'postquam omnis res mea Ianum
urn:cts:latinLit:phi0893.phi004:2.3.19	ad medium fracta est, aliena negotia curo
urn:cts:latinLit:phi0893.phi004:2.3.20	excussus propriis. olim nam quaerere amabam,
urn:cts:latinLit:phi0893.phi004:2.3.21	quo vafer ille pedes lavisset Sisyphus aere,
urn:cts:latinLit:phi0893.phi004:2.3.22	quid scalptum infabre, quid fusum durius esset.
urn:cts:latinLit:phi0893.phi004:2.3.23	callidus huic signo ponebam milia centum;
urn:cts:latinLit:phi0893.phi004:2.3.24	hortos egregiasque domos mercarier unus
urn:cts:latinLit:phi0893.phi004:2.3.25	cum lucro noram; unde frequentia Mercuriale
urn:cts:latinLit:phi0893.phi004:2.3.26	inposuere mihi cognomen compita.' 'novi
urn:cts:latinLit:phi0893.phi004:2.3.27	et miror morbi purgatum te illius. atqui
urn:cts:latinLit:phi0893.phi004:2.3.28	emovit veterem mire novus, ut solet, in cor
urn:cts:latinLit:phi0893.phi004:2.3.29	traiecto lateris miseri capitisve dolore,
urn:cts:latinLit:phi0893.phi004:2.3.30	ut lethargicus hic cum fit pugil et medicum urget.
urn:cts:latinLit:phi0893.phi004:2.3.31	dum nequid simile huic, esto ut libet.' 'o bone, ne te
urn:cts:latinLit:phi0893.phi004:2.3.32	frustrere: insanis et tu stultique prope omnes,
urn:cts:latinLit:phi0893.phi004:2.3.33	siquid Stertinius veri crepat, unde ego mira
urn:cts:latinLit:phi0893.phi004:2.3.34	descripsi docilis praecepta haec, tempore quo me
urn:cts:latinLit:phi0893.phi004:2.3.35	solatus iussit sapientem pascere barbam
urn:cts:latinLit:phi0893.phi004:2.3.36	atque a Fabricio non tristem ponte reverti.
urn:cts:latinLit:phi0893.phi004:2.3.37	nam male re gesta cum vellem mittere operto
urn:cts:latinLit:phi0893.phi004:2.3.38	me capite in flumen, dexter stetit et "cave faxis
urn:cts:latinLit:phi0893.phi004:2.3.39	te quicquam indignum. pudor" inquit "te malus angit,
urn:cts:latinLit:phi0893.phi004:2.3.40	insanos qui inter vereare insanus haberi.
urn:cts:latinLit:phi0893.phi004:2.3.41	primum nam inquiram, quid sit furere: hoc si erit in te
urn:cts:latinLit:phi0893.phi004:2.3.42	solo, nil verbi, pereas quin fortiter, addam.
urn:cts:latinLit:phi0893.phi004:2.3.43	quem mala stultitia et quemcumque inscitia veri
urn:cts:latinLit:phi0893.phi004:2.3.44	caecum agit, insanum Chrysippi porticus et grex
urn:cts:latinLit:phi0893.phi004:2.3.45	autumat. haec populos, haec magnos formula reges,
urn:cts:latinLit:phi0893.phi004:2.3.46	excepto sapiente, tenet. nunc accipe, quare
urn:cts:latinLit:phi0893.phi004:2.3.47	desipiant omnes aeque ac tu, qui tibi nomen
urn:cts:latinLit:phi0893.phi004:2.3.48	insano posuere. velut silvis, ubi passim
urn:cts:latinLit:phi0893.phi004:2.3.49	palantis error certo de tramite pellit,
urn:cts:latinLit:phi0893.phi004:2.3.50	ille sinistrorsum, hic dextrorsum abit, unus utrique
urn:cts:latinLit:phi0893.phi004:2.3.51	error, sed variis inludit partibus: hoc te
urn:cts:latinLit:phi0893.phi004:2.3.52	crede modo insanum, nihilo ut sapientior ille
urn:cts:latinLit:phi0893.phi004:2.3.53	qui te deridet caudam trahat. est genus unum
urn:cts:latinLit:phi0893.phi004:2.3.54	stultitiae nihilum metuenda timentis, ut ignis,
urn:cts:latinLit:phi0893.phi004:2.3.55	ut rupes fluviosque in campo obstare queratur;
urn:cts:latinLit:phi0893.phi004:2.3.56	alterum et huic varum et nihilo sapientius ignis
urn:cts:latinLit:phi0893.phi004:2.3.57	per medios fluviosque ruentis: clamet amica
urn:cts:latinLit:phi0893.phi004:2.3.58	mater, honesta soror cum cognatis, pater, uxor:
urn:cts:latinLit:phi0893.phi004:2.3.59	'hic fossa est ingens, hic rupes maxima: serva!'
urn:cts:latinLit:phi0893.phi004:2.3.60	non magis audierit, quam Fusius ebrius olim,
urn:cts:latinLit:phi0893.phi004:2.3.61	cum Ilionam edormit, Catienis mille ducentis
urn:cts:latinLit:phi0893.phi004:2.3.62	'mater, te appello' clamantibus. huic ego volgus
urn:cts:latinLit:phi0893.phi004:2.3.63	errori similem cunctum insanire docebo.
urn:cts:latinLit:phi0893.phi004:2.3.64	insanit veteres statuas Damasippus emendo:
urn:cts:latinLit:phi0893.phi004:2.3.65	integer est mentis Damasippi creditor? esto.
urn:cts:latinLit:phi0893.phi004:2.3.66	'accipe quod numquam reddas mihi' si tibi dicam:
urn:cts:latinLit:phi0893.phi004:2.3.67	tune insanus eris, si acceperis, an magis excors
urn:cts:latinLit:phi0893.phi004:2.3.68	reiecta praeda, quam praesens Mercurius fert?
urn:cts:latinLit:phi0893.phi004:2.3.69	scribe decem a Nerio: non est satis; adde Cicutae
urn:cts:latinLit:phi0893.phi004:2.3.70	nodosi tabulas, centum, mille adde catenas:
urn:cts:latinLit:phi0893.phi004:2.3.71	effugiet tamen haec sceleratus vincula Proteus.
urn:cts:latinLit:phi0893.phi004:2.3.72	cum rapies in ius malis ridentem alienis,
urn:cts:latinLit:phi0893.phi004:2.3.73	fiet aper, modo avis, modo saxum et, cum volet, arbor
urn:cts:latinLit:phi0893.phi004:2.3.74	si male rem gerere insani est, contra bene sani:
urn:cts:latinLit:phi0893.phi004:2.3.75	putidius multo cerebrum est, mihi crede, Perilli
urn:cts:latinLit:phi0893.phi004:2.3.76	dictantis, quod tu numquam rescribere possis.
urn:cts:latinLit:phi0893.phi004:2.3.77	audire atque togam iubeo conponere, quisquis
urn:cts:latinLit:phi0893.phi004:2.3.78	ambitione mala aut argenti pallet amore,
urn:cts:latinLit:phi0893.phi004:2.3.79	quisquis luxuria tristive superstitione
urn:cts:latinLit:phi0893.phi004:2.3.80	aut alio mentis morbo calet: huc propius me,
urn:cts:latinLit:phi0893.phi004:2.3.81	dum doceo insanire omnis vos, ordine adite.
urn:cts:latinLit:phi0893.phi004:2.3.82	danda est ellebori multo pars maxima avaris:
urn:cts:latinLit:phi0893.phi004:2.3.83	nescio an Anticyram ratio illis destinet omnem.
urn:cts:latinLit:phi0893.phi004:2.3.84	heredes Staberi summam incidere sepulcro,
urn:cts:latinLit:phi0893.phi004:2.3.85	ni sic fecissent, gladiatorum dare centum
urn:cts:latinLit:phi0893.phi004:2.3.86	damnati populo paria atque epulum arbitrio arri,
urn:cts:latinLit:phi0893.phi004:2.3.87	frumenti quantum metit Africa. 'sive ego prave
urn:cts:latinLit:phi0893.phi004:2.3.88	seu recte hoc volui, ne sis patruus mihi': credo,
urn:cts:latinLit:phi0893.phi004:2.3.89	hoc Staberi prudentem animum vidisse. quid ergo
urn:cts:latinLit:phi0893.phi004:2.3.90	sensit, cum summam patrimoni insculpere saxo
urn:cts:latinLit:phi0893.phi004:2.3.91	heredes voluit? quoad vixit, credidit ingens
urn:cts:latinLit:phi0893.phi004:2.3.92	pauperiem vitium et cavit nihil acrius, ut, si
urn:cts:latinLit:phi0893.phi004:2.3.93	forte minus locuples uno quadrante perisset,
urn:cts:latinLit:phi0893.phi004:2.3.94	ipse videretur sibi nequior. 'omnis enim res,
urn:cts:latinLit:phi0893.phi004:2.3.95	virtus, fama, decus, divina humanaque pulchris
urn:cts:latinLit:phi0893.phi004:2.3.96	divitiis parent; quas qui construxerit, ille
urn:cts:latinLit:phi0893.phi004:2.3.97	clarus erit, fortis, iustus.' 'sapiensne?' 'etiam, et rex
urn:cts:latinLit:phi0893.phi004:2.3.98	et quidquid volet.' hoc veluti virtute paratum
urn:cts:latinLit:phi0893.phi004:2.3.99	speravit magnae laudi fore. quid simile isti
urn:cts:latinLit:phi0893.phi004:2.3.100	Graecus Aristippus? qui servos proicere aurum
urn:cts:latinLit:phi0893.phi004:2.3.101	in media iussit Libya, quia tardius irent
urn:cts:latinLit:phi0893.phi004:2.3.102	propter onus segnes. uter est insanior horum?
urn:cts:latinLit:phi0893.phi004:2.3.103	nil agit exemplum, litem quod lite resolvit.
urn:cts:latinLit:phi0893.phi004:2.3.104	siquis emat citharas, emptas conportet in unum,
urn:cts:latinLit:phi0893.phi004:2.3.105	nec studio citharae nec Musae deditus ulli,
urn:cts:latinLit:phi0893.phi004:2.3.106	si scalpra et formas non sutor, nautica vela
urn:cts:latinLit:phi0893.phi004:2.3.107	aversus mercaturis: delirus et amens
urn:cts:latinLit:phi0893.phi004:2.3.108	undique dicatur merito. qui discrepat istis,
urn:cts:latinLit:phi0893.phi004:2.3.109	qui nummos aurumque recondit, nescius uti
urn:cts:latinLit:phi0893.phi004:2.3.110	conpositis metuensque velut contingere sacrum?
urn:cts:latinLit:phi0893.phi004:2.3.111	siquis ad ingentem frumenti semper acervum
urn:cts:latinLit:phi0893.phi004:2.3.112	porrectus vigilet cum longo fuste neque illinc
urn:cts:latinLit:phi0893.phi004:2.3.113	audeat esuriens dominus contingere granum
urn:cts:latinLit:phi0893.phi004:2.3.114	ac potius foliis parcus vescatur amaris;
urn:cts:latinLit:phi0893.phi004:2.3.115	si positis intus Chii veterisque Falerni
urn:cts:latinLit:phi0893.phi004:2.3.116	mille cadis — nihil est: tercentum milibus, acre
urn:cts:latinLit:phi0893.phi004:2.3.117	potet acetum; age si et stramentis incubet unde-
urn:cts:latinLit:phi0893.phi004:2.3.118	octoginta annos natus, cui stragula vestis,
urn:cts:latinLit:phi0893.phi004:2.3.119	blattarum ac tinearum epulae, putrescat in arca:
urn:cts:latinLit:phi0893.phi004:2.3.120	nimirum insanus paucis videatur, eo quod
urn:cts:latinLit:phi0893.phi004:2.3.121	maxima pars hominum morbo iactatur eodem.
urn:cts:latinLit:phi0893.phi004:2.3.122	filius aut etiam haec libertus ut ebibat heres,
urn:cts:latinLit:phi0893.phi004:2.3.123	dis inimice senex custodis? ne tibi desit?
urn:cts:latinLit:phi0893.phi004:2.3.124	quantulum enim summae curtabit quisque dierum,
urn:cts:latinLit:phi0893.phi004:2.3.125	unguere si caules oleo meliore caputque
urn:cts:latinLit:phi0893.phi004:2.3.126	coeperis inpexa foedum porrigine? quare,
urn:cts:latinLit:phi0893.phi004:2.3.127	si quidvis satis est, peiuras, surripis, aufers
urn:cts:latinLit:phi0893.phi004:2.3.128	undique? tun sanus? populum si caedere saxis
urn:cts:latinLit:phi0893.phi004:2.3.129	incipias servosve tuos, quos aere pararis,
urn:cts:latinLit:phi0893.phi004:2.3.130	insanum te omnes pueri clamentque puellae;
urn:cts:latinLit:phi0893.phi004:2.3.131	cum laqueo uxorem interimis matremque veneno,
urn:cts:latinLit:phi0893.phi004:2.3.132	incolumi capite es? quid enim? neque tu hoc facis Argis
urn:cts:latinLit:phi0893.phi004:2.3.133	nec ferro ut demens genetricem occidis Orestes.
urn:cts:latinLit:phi0893.phi004:2.3.134	an tu reris eum occisa insanisse parente
urn:cts:latinLit:phi0893.phi004:2.3.135	ac non ante malis dementem actum Furiis quam
urn:cts:latinLit:phi0893.phi004:2.3.136	in matris iugulo ferrum tepefecit acutum?
urn:cts:latinLit:phi0893.phi004:2.3.137	quin, ex quo est habitus male tutae mentis Orestes,
urn:cts:latinLit:phi0893.phi004:2.3.138	nil sane fecit quod tu reprehendere possis:
urn:cts:latinLit:phi0893.phi004:2.3.139	non Pyladen ferro violare aususve sororem
urn:cts:latinLit:phi0893.phi004:2.3.140	Electran, tantum maledicit utrique vocando
urn:cts:latinLit:phi0893.phi004:2.3.141	hanc furiam, hunc aliud, iussit quod splendida bilis.
urn:cts:latinLit:phi0893.phi004:2.3.142	pauper Opimius argenti positi intus et auri,
urn:cts:latinLit:phi0893.phi004:2.3.143	qui Veientanum festis potare diebus
urn:cts:latinLit:phi0893.phi004:2.3.144	Campana solitus trulla vappamque profestis,
urn:cts:latinLit:phi0893.phi004:2.3.145	quondam lethargo grandi est oppressus, ut heres
urn:cts:latinLit:phi0893.phi004:2.3.146	iam circum loculos et clavis laetus ovansque
urn:cts:latinLit:phi0893.phi004:2.3.147	curreret. hunc medicus multum celer atque fidelis
urn:cts:latinLit:phi0893.phi004:2.3.148	excitat hoc pacto: mensam poni iubet atque
urn:cts:latinLit:phi0893.phi004:2.3.149	effundi saccos nummorum, accedere pluris
urn:cts:latinLit:phi0893.phi004:2.3.150	ad numerandum: hominem sic erigit; addit et illud:
urn:cts:latinLit:phi0893.phi004:2.3.151	'ni tua custodis, avidus iam haec auferet heres.'
urn:cts:latinLit:phi0893.phi004:2.3.152	'men' vivo?' 'ut vivas igitur, vigila. hoc age.' 'quid vis?'
urn:cts:latinLit:phi0893.phi004:2.3.153	'deficient inopem venae te, ni cibus atque
urn:cts:latinLit:phi0893.phi004:2.3.154	ingens accedit stomacho fultura ruenti.
urn:cts:latinLit:phi0893.phi004:2.3.155	tu cessas? agedum sume hoc tisanarium oryzae.'
urn:cts:latinLit:phi0893.phi004:2.3.156	'quanti emptae?' 'parvo.' 'quanti ergo?' 'octussibus.' 'eheu,
urn:cts:latinLit:phi0893.phi004:2.3.157	quid refert, morbo an furtis pereamque rapinis?'
urn:cts:latinLit:phi0893.phi004:2.3.158	quisnam igitur sanus? qui non stultus. quid avarus?
urn:cts:latinLit:phi0893.phi004:2.3.159	stultus et insanus. quid, siquis non sit avarus,
urn:cts:latinLit:phi0893.phi004:2.3.160	continuo sanus? minime. cur, Stoice? dicam.
urn:cts:latinLit:phi0893.phi004:2.3.161	'non est cardiacus' Craterum dixisse putato
urn:cts:latinLit:phi0893.phi004:2.3.162	'hic aeger'. recte est igitur surgetque? negabit.
urn:cts:latinLit:phi0893.phi004:2.3.163	quod latus aut renes morbo temptentur acuto
urn:cts:latinLit:phi0893.phi004:2.3.164	non est periurus neque sordidus: inmolet aequis
urn:cts:latinLit:phi0893.phi004:2.3.165	hic porcum Laribus; verum ambitiosus et audax:
urn:cts:latinLit:phi0893.phi004:2.3.166	naviget Anticyram. quid enim differt, barathrone
urn:cts:latinLit:phi0893.phi004:2.3.167	dones quidquid habes an numquam utare paratis?
urn:cts:latinLit:phi0893.phi004:2.3.168	Servius Oppidius Canusi duo praedia, dives
urn:cts:latinLit:phi0893.phi004:2.3.169	antiquo censu, gnatis divisse duobus
urn:cts:latinLit:phi0893.phi004:2.3.170	fertur et hoc moriens pueris dixisse vocatis
urn:cts:latinLit:phi0893.phi004:2.3.171	ad lectum: 'postquam te talos, Aule, nucesque
urn:cts:latinLit:phi0893.phi004:2.3.172	ferre sinu laxo, donare et ludere vidi,
urn:cts:latinLit:phi0893.phi004:2.3.173	te, Tiberi, numerare, cavis abscondere tristem,
urn:cts:latinLit:phi0893.phi004:2.3.174	extimui, ne vos ageret vesania discors,
urn:cts:latinLit:phi0893.phi004:2.3.175	tu Nomentanum, tu ne sequerere Cicutam.
urn:cts:latinLit:phi0893.phi004:2.3.176	quare per Divos oratus uterque Penatis
urn:cts:latinLit:phi0893.phi004:2.3.177	tu cave ne minuas, tu ne maius facias id
urn:cts:latinLit:phi0893.phi004:2.3.178	quod satis esse putat pater et natura coercet.
urn:cts:latinLit:phi0893.phi004:2.3.179	praeterea ne vos titillet gloria, iure
urn:cts:latinLit:phi0893.phi004:2.3.180	iurando obstringam ambo: uter aedilis fueritve
urn:cts:latinLit:phi0893.phi004:2.3.181	vestrum praetor, is intestabilis et sacer esto.'
urn:cts:latinLit:phi0893.phi004:2.3.182	in cicere atque faba bona tu perdasque lupinis,
urn:cts:latinLit:phi0893.phi004:2.3.183	latus ut in circo spatiere et aeneus ut stes,
urn:cts:latinLit:phi0893.phi004:2.3.184	nudus agris, nudus nummis, insane, paternis;
urn:cts:latinLit:phi0893.phi004:2.3.185	scilicet ut plausus quos fert Agrippa feras tu,
urn:cts:latinLit:phi0893.phi004:2.3.186	astuta ingenuum volpes imitata leonem?
urn:cts:latinLit:phi0893.phi004:2.3.187	nequis humasse velit Aiacem, Atrida, vetas cur?
urn:cts:latinLit:phi0893.phi004:2.3.188	'rex sum.' nil ultra quaero plebeius. 'et aequam
urn:cts:latinLit:phi0893.phi004:2.3.189	rem imperito, ac sicui videor non iustus, inulto
urn:cts:latinLit:phi0893.phi004:2.3.190	dicere quod sentit permitto.' maxime regum,
urn:cts:latinLit:phi0893.phi004:2.3.191	Di tibi dent capta classem redducere Troia.
urn:cts:latinLit:phi0893.phi004:2.3.192	ergo consulere et mox respondere licebit?
urn:cts:latinLit:phi0893.phi004:2.3.193	'consule.' cur Aiax, heros ab Achille secundus,
urn:cts:latinLit:phi0893.phi004:2.3.194	putescit, totiens servatis clarus achivis,
urn:cts:latinLit:phi0893.phi004:2.3.195	gaudeat ut populus Priami Priamusque inhumato,
urn:cts:latinLit:phi0893.phi004:2.3.196	per quem tot iuvenes patrio caruere sepulcro?
urn:cts:latinLit:phi0893.phi004:2.3.197	'mille ovium insanus morti dedit, inclitum Ulixen
urn:cts:latinLit:phi0893.phi004:2.3.198	et Menelaum una mecum se occidere clamans.'
urn:cts:latinLit:phi0893.phi004:2.3.199	tu cum pro vitula statuis dulcem Aulide natam
urn:cts:latinLit:phi0893.phi004:2.3.200	ante aras spargisque mola caput, inprobe, salsa,
urn:cts:latinLit:phi0893.phi004:2.3.201	rectum animi servas? 'quorsum?' insanus quid enim Aiax
urn:cts:latinLit:phi0893.phi004:2.3.202	fecit? cum stravit ferro pecus, abstinuit vim
urn:cts:latinLit:phi0893.phi004:2.3.203	uxore et gnato; mala multa precatus atridis
urn:cts:latinLit:phi0893.phi004:2.3.204	non ille aut Teucrum aut ipsum violavit Ulixen.
urn:cts:latinLit:phi0893.phi004:2.3.205	'verum ego, ut haerentis adverso litore navis
urn:cts:latinLit:phi0893.phi004:2.3.206	eriperem, prudens placavi sanguine Divos.'
urn:cts:latinLit:phi0893.phi004:2.3.207	nempe tuo, furiose? 'meo, sed non furiosus.'
urn:cts:latinLit:phi0893.phi004:2.3.208	qui species alias veris scelerisque tumultu
urn:cts:latinLit:phi0893.phi004:2.3.209	permixtas capiet, commotus habebitur atque
urn:cts:latinLit:phi0893.phi004:2.3.210	stultitiane erret nihilum distabit an ira.
urn:cts:latinLit:phi0893.phi004:2.3.211	Aiax inmeritos cum occidit desipit agnos:
urn:cts:latinLit:phi0893.phi004:2.3.212	cum prudens scelus ob titulos admittis inanis,
urn:cts:latinLit:phi0893.phi004:2.3.213	stas animo et purum est vitio tibi cum tumidum est cor?
urn:cts:latinLit:phi0893.phi004:2.3.214	siquis lectica nitidam gestare amet agnam,
urn:cts:latinLit:phi0893.phi004:2.3.215	huic vestem ut gnatae, paret ancillas, paret aurum,
urn:cts:latinLit:phi0893.phi004:2.3.216	Pusam aut Pusillam appellet fortique marito
urn:cts:latinLit:phi0893.phi004:2.3.217	destinet uxorem: interdicto huic omne adimat ius
urn:cts:latinLit:phi0893.phi004:2.3.218	praetor et ad sanos abeat tutela propinquos.
urn:cts:latinLit:phi0893.phi004:2.3.219	quid, siquis gnatam pro muta devovet agna,
urn:cts:latinLit:phi0893.phi004:2.3.220	integer est animi? ne dixeris. ergo ubi prava
urn:cts:latinLit:phi0893.phi004:2.3.221	stultitia, hic summa est insania; qui sceleratus,
urn:cts:latinLit:phi0893.phi004:2.3.222	et furiosus erit; quem cepit vitrea fama,
urn:cts:latinLit:phi0893.phi004:2.3.223	hunc circumtonuit gaudens Bellona cruentis.
urn:cts:latinLit:phi0893.phi004:2.3.224	nunc age luxuriam et nomentanum arripe mecum.
urn:cts:latinLit:phi0893.phi004:2.3.225	vincet enim stultos ratio insanire nepotes.
urn:cts:latinLit:phi0893.phi004:2.3.226	hic simul accepit patrimoni mille talenta,
urn:cts:latinLit:phi0893.phi004:2.3.227	edicit, piscator uti, pomarius, auceps,
urn:cts:latinLit:phi0893.phi004:2.3.228	unguentarius ac Tusci turba inpia vici,
urn:cts:latinLit:phi0893.phi004:2.3.229	cum scurris fartor, cum Velabro omne macellum
urn:cts:latinLit:phi0893.phi004:2.3.230	mane domum veniant. quid tum? venere frequentes,
urn:cts:latinLit:phi0893.phi004:2.3.231	verba facit leno: 'quidquid mihi, quidquid et horum
urn:cts:latinLit:phi0893.phi004:2.3.232	cuique domi est, id crede tuum et vel nunc pete vel cras.'
urn:cts:latinLit:phi0893.phi004:2.3.233	accipe quid contra haec iuvenis responderit aequus.
urn:cts:latinLit:phi0893.phi004:2.3.234	'in nive Lucana dormis ocreatus, ut aprum
urn:cts:latinLit:phi0893.phi004:2.3.235	cenem ego; tu piscis hiberno ex aequore verris.
urn:cts:latinLit:phi0893.phi004:2.3.236	segnis ego, indignus qui tantum possideam; aufer,
urn:cts:latinLit:phi0893.phi004:2.3.237	sume tibi deciens; tibi tantundem; tibi triplex,
urn:cts:latinLit:phi0893.phi004:2.3.238	unde uxor media currit de nocte vocata.'
urn:cts:latinLit:phi0893.phi004:2.3.239	filius Aesopi detractam ex aure Metellae,
urn:cts:latinLit:phi0893.phi004:2.3.240	scilicet ut deciens solidum absorberet, aceto
urn:cts:latinLit:phi0893.phi004:2.3.241	diluit insignem bacam: qui sanior ac si
urn:cts:latinLit:phi0893.phi004:2.3.242	illud idem in rapidum flumen iaceretve cloacam?
urn:cts:latinLit:phi0893.phi004:2.3.243	Quinti progenies Arri, par nobile fratrum
urn:cts:latinLit:phi0893.phi004:2.3.244	nequitia et nugis pravorum et amore gemellum
urn:cts:latinLit:phi0893.phi004:2.3.245	luscinias soliti inpenso prandere coemptas,
urn:cts:latinLit:phi0893.phi004:2.3.246	quorsum abeant? sani ut creta, an carbone notati?
urn:cts:latinLit:phi0893.phi004:2.3.247	aedificare casas, plostello adiungere muris,
urn:cts:latinLit:phi0893.phi004:2.3.248	ludere par inpar, equitare in harundine longa
urn:cts:latinLit:phi0893.phi004:2.3.249	siquem delectet barbatum, amentia verset.
urn:cts:latinLit:phi0893.phi004:2.3.250	si puerilius his ratio esse evincet amare
urn:cts:latinLit:phi0893.phi004:2.3.251	nec quicquam differre, utrumne in pulvere, trimus
urn:cts:latinLit:phi0893.phi004:2.3.252	quale prius, ludas opus, an meretricis amore
urn:cts:latinLit:phi0893.phi004:2.3.253	sollicitus plores: quaero, faciasne quod olim
urn:cts:latinLit:phi0893.phi004:2.3.254	mutatus Polemon? ponas insignia morbi,
urn:cts:latinLit:phi0893.phi004:2.3.255	fasciolas, cubital, focalia, potus ut ille
urn:cts:latinLit:phi0893.phi004:2.3.256	dicitur ex collo furtim carpsisse coronas,
urn:cts:latinLit:phi0893.phi004:2.3.257	postquam est inpransi correptus voce magistri?
urn:cts:latinLit:phi0893.phi004:2.3.258	porrigis irato puero cum poma, recusat;
urn:cts:latinLit:phi0893.phi004:2.3.259	'sume, Catelle': negat; si non des, optet. amator
urn:cts:latinLit:phi0893.phi004:2.3.260	exclusus qui distat, agit ubi secum, eat an non,
urn:cts:latinLit:phi0893.phi004:2.3.261	quo rediturus erat non arcessitus, et haeret
urn:cts:latinLit:phi0893.phi004:2.3.262	invisis foribus? 'nec nunc, cum me vocet ultro,
urn:cts:latinLit:phi0893.phi004:2.3.263	accedam? an potius mediter finire dolores?
urn:cts:latinLit:phi0893.phi004:2.3.264	exclusit; revocat: redeam? non, si obsecret.' ecce
urn:cts:latinLit:phi0893.phi004:2.3.265	servus, non paulo sapientior 'o ere, quae res
urn:cts:latinLit:phi0893.phi004:2.3.266	nec modum habet neque consilium, ratione modoque
urn:cts:latinLit:phi0893.phi004:2.3.267	tractari non volt. in amore haec sunt mala, bellum,
urn:cts:latinLit:phi0893.phi004:2.3.268	pax rursum: haec siquis tempestatis prope ritu
urn:cts:latinLit:phi0893.phi004:2.3.269	mobilia et caeca fluitantia sorte laboret
urn:cts:latinLit:phi0893.phi004:2.3.270	reddere certa sibi, nihilo plus explicet ac si
urn:cts:latinLit:phi0893.phi004:2.3.271	insanire paret certa ratione modoque.'
urn:cts:latinLit:phi0893.phi004:2.3.272	quid? cum Picenis excerpens semina pomis
urn:cts:latinLit:phi0893.phi004:2.3.273	gaudes, si cameram percusti forte, penes te es?
urn:cts:latinLit:phi0893.phi004:2.3.274	quid? cum balba feris annoso verba palato,
urn:cts:latinLit:phi0893.phi004:2.3.275	aedificante casas qui sanior? adde cruorem
urn:cts:latinLit:phi0893.phi004:2.3.276	stultitiae atque ignem gladio scrutare. modo, inquam.
urn:cts:latinLit:phi0893.phi004:2.3.277	Hellade percussa Marius cum praecipitat se,
urn:cts:latinLit:phi0893.phi004:2.3.278	cerritus fuit? an commotae crimine mentis
urn:cts:latinLit:phi0893.phi004:2.3.279	absolves hominem et sceleris damnabis eundem
urn:cts:latinLit:phi0893.phi004:2.3.280	ex more inponens cognata vocabula rebus?
urn:cts:latinLit:phi0893.phi004:2.3.281	libertinus erat, qui circum compita siccus
urn:cts:latinLit:phi0893.phi004:2.3.282	lautis mane senex manibus currebat et 'unum',
urn:cts:latinLit:phi0893.phi004:2.3.283	— 'quid tam magnum?' addens — , 'unum me surpite morti!
urn:cts:latinLit:phi0893.phi004:2.3.284	Dis etenim facile est' orabat, sanus utrisque
urn:cts:latinLit:phi0893.phi004:2.3.285	auribus atque oculis; mentem, nisi litigiosus,
urn:cts:latinLit:phi0893.phi004:2.3.286	exciperet dominus, cum venderet. hoc quoque volgus
urn:cts:latinLit:phi0893.phi004:2.3.287	Chrysippus ponit fecunda in gente Meneni.
urn:cts:latinLit:phi0893.phi004:2.3.288	'Iuppiter, ingentis qui das adimisque dolores,'
urn:cts:latinLit:phi0893.phi004:2.3.289	mater ait pueri mensis iam quinque cubantis,
urn:cts:latinLit:phi0893.phi004:2.3.290	'frigida si puerum quartana reliquerit, illo
urn:cts:latinLit:phi0893.phi004:2.3.291	mane die, quo tu indicis ieiunia, nudus
urn:cts:latinLit:phi0893.phi004:2.3.292	in Tiberi stabit.' casus medicusve levarit
urn:cts:latinLit:phi0893.phi004:2.3.293	aegrum ex praecipiti: mater delira necabit
urn:cts:latinLit:phi0893.phi004:2.3.294	in gelida fixum ripa febrimque reducet,
urn:cts:latinLit:phi0893.phi004:2.3.295	quone malo mentem concussa? timore Deorum."
urn:cts:latinLit:phi0893.phi004:2.3.296	haec mihi Stertinius, sapientum octavos, amico
urn:cts:latinLit:phi0893.phi004:2.3.297	arma dedit, posthac ne conpellarer inultus.
urn:cts:latinLit:phi0893.phi004:2.3.298	dixerit insanum qui me, totidem audiet atque
urn:cts:latinLit:phi0893.phi004:2.3.299	respicere ignoto discet pendentia tergo.'
urn:cts:latinLit:phi0893.phi004:2.3.300	'Stoice, post damnum sic vendas omnia pluris,
urn:cts:latinLit:phi0893.phi004:2.3.301	qua me stultitia, quoniam non est genus unum,
urn:cts:latinLit:phi0893.phi004:2.3.302	insanire putas? ego nam videor mihi sanus.'
urn:cts:latinLit:phi0893.phi004:2.3.303	'quid, caput abscissum manibus cum portat Agave
urn:cts:latinLit:phi0893.phi004:2.3.304	gnati infelicis, sibi tunc furiosa videtur?'
urn:cts:latinLit:phi0893.phi004:2.3.305	'stultum me fateor — liceat concedere veris —
urn:cts:latinLit:phi0893.phi004:2.3.306	atque etiam insanum; tantum hoc edissere, quo me
urn:cts:latinLit:phi0893.phi004:2.3.307	aegrotare putes animi vitio.' 'accipe: primum
urn:cts:latinLit:phi0893.phi004:2.3.308	aedificas, hoc est longos imitaris, ab imo
urn:cts:latinLit:phi0893.phi004:2.3.309	ad summum totus moduli bipedalis, et idem
urn:cts:latinLit:phi0893.phi004:2.3.310	corpore maiorem rides Turbonis in armis
urn:cts:latinLit:phi0893.phi004:2.3.311	spiritum et incessum: qui ridiculus minus illo?
urn:cts:latinLit:phi0893.phi004:2.3.312	an, quodcumque facit Maecenas, te quoque verum est,
urn:cts:latinLit:phi0893.phi004:2.3.313	tanto dissimilem et tanto certare minorem?
urn:cts:latinLit:phi0893.phi004:2.3.314	absentis ranae pullis vituli pede pressis
urn:cts:latinLit:phi0893.phi004:2.3.315	unus ubi effugit, matri denarrat, ut ingens
urn:cts:latinLit:phi0893.phi004:2.3.316	belua cognatos eliserit: illa rogare,
urn:cts:latinLit:phi0893.phi004:2.3.317	quantane? num tantum, sufflans se, magna fuisset?
urn:cts:latinLit:phi0893.phi004:2.3.318	'maior dimidio.' 'num tanto?' cum magis atque
urn:cts:latinLit:phi0893.phi004:2.3.319	se magis inflaret, 'non, si te ruperis,' inquit,
urn:cts:latinLit:phi0893.phi004:2.3.320	'par eris.' haec a te non multum abludit imago.
urn:cts:latinLit:phi0893.phi004:2.3.321	adde poemata nunc, hoc est, oleum adde camino,
urn:cts:latinLit:phi0893.phi004:2.3.322	quae siquis sanus fecit, sanus facis et tu.
urn:cts:latinLit:phi0893.phi004:2.3.323	non dico horrendam rabiem — ' 'iam desine.' ' — cultum
urn:cts:latinLit:phi0893.phi004:2.3.324	maiorem censu — ' 'teneas, Damasippe, tuis te.'
urn:cts:latinLit:phi0893.phi004:2.3.325	' — mille puellarum, puerorum mille furores — '
urn:cts:latinLit:phi0893.phi004:2.3.326	'o maior tandem parcas, insane, minori.'

urn:cts:latinLit:phi0893.phi004:2.4.1	'Unde et quo, Catius?' 'non est mihi tempus, aventi
urn:cts:latinLit:phi0893.phi004:2.4.2	ponere signa novis praeceptis, qualia vincent
urn:cts:latinLit:phi0893.phi004:2.4.3	Pythagoran Anytique reum doctumque Platona.'
urn:cts:latinLit:phi0893.phi004:2.4.4	'peccatum fateor, cum te sic tempore laevo
urn:cts:latinLit:phi0893.phi004:2.4.5	interpellarim; sed des veniam bonus, oro.
urn:cts:latinLit:phi0893.phi004:2.4.6	quodsi interciderit tibi nunc aliquid, repetes mox,
urn:cts:latinLit:phi0893.phi004:2.4.7	sive est naturae hoc sive artis, mirus utroque.'
urn:cts:latinLit:phi0893.phi004:2.4.8	'quin id erat curae, quo pacto cuncta tenerem
urn:cts:latinLit:phi0893.phi004:2.4.9	utpote res tenuis, tenui sermone peractas.'
urn:cts:latinLit:phi0893.phi004:2.4.10	'ede hominis nomen, simul et, Romanus an hospes.'
urn:cts:latinLit:phi0893.phi004:2.4.11	'ipsa memor praecepta canam, celabitur auctor.
urn:cts:latinLit:phi0893.phi004:2.4.12	longa quibus facies ovis erit, illa memento,
urn:cts:latinLit:phi0893.phi004:2.4.13	ut suci melioris et ut magis alba rotundis,
urn:cts:latinLit:phi0893.phi004:2.4.14	ponere: namque marem cohibent callosa vitellum.
urn:cts:latinLit:phi0893.phi004:2.4.15	cole suburbano qui siccis crevit in agris
urn:cts:latinLit:phi0893.phi004:2.4.16	dulcior: inriguo nihil est elutius horto.
urn:cts:latinLit:phi0893.phi004:2.4.17	si vespertinus subito te oppresserit hospes,
urn:cts:latinLit:phi0893.phi004:2.4.18	ne gallina malum responset dura palato,
urn:cts:latinLit:phi0893.phi004:2.4.19	doctus eris vivam musto mersare Falerno:
urn:cts:latinLit:phi0893.phi004:2.4.20	hoc teneram faciet. pratensibus optima fungis
urn:cts:latinLit:phi0893.phi004:2.4.21	natura est; aliis male creditur. ille salubris
urn:cts:latinLit:phi0893.phi004:2.4.22	aestates peraget, qui nigris prandia moris
urn:cts:latinLit:phi0893.phi004:2.4.23	finiet, ante gravem quae legerit arbore solem.
urn:cts:latinLit:phi0893.phi004:2.4.24	Aufidius forti miscebat mella Falerno:
urn:cts:latinLit:phi0893.phi004:2.4.25	mendose, quoniam vacuis conmittere venis
urn:cts:latinLit:phi0893.phi004:2.4.26	nil nisi lene decet: leni praecordia mulso
urn:cts:latinLit:phi0893.phi004:2.4.27	prolueris melius. si dura morabitur alvus,
urn:cts:latinLit:phi0893.phi004:2.4.28	mitulus et viles pellent obstantia conchae
urn:cts:latinLit:phi0893.phi004:2.4.29	et lapathi brevis herba, sed albo non sine Coo.
urn:cts:latinLit:phi0893.phi004:2.4.30	lubrica nascentes inplent conchylia lunae;
urn:cts:latinLit:phi0893.phi004:2.4.31	sed non omne mare est generosae fertile testae:
urn:cts:latinLit:phi0893.phi004:2.4.32	murice Baiano melior Lucrina peloris,
urn:cts:latinLit:phi0893.phi004:2.4.33	ostrea Circaeis, Miseno oriuntur echini,
urn:cts:latinLit:phi0893.phi004:2.4.34	pectinibus patulis iactat se molle Tarentum.
urn:cts:latinLit:phi0893.phi004:2.4.35	nec sibi coenarum quivis temere arroget artem,
urn:cts:latinLit:phi0893.phi004:2.4.36	non prius exacta tenui ratione saporum.
urn:cts:latinLit:phi0893.phi004:2.4.37	nec satis est cara piscis averrere mensa
urn:cts:latinLit:phi0893.phi004:2.4.38	ignarum, quibus est ius aptius et quibus assis
urn:cts:latinLit:phi0893.phi004:2.4.39	languidus in cubitum iam se conviva reponet.
urn:cts:latinLit:phi0893.phi004:2.4.40	umber et iligna nutritus glande rotundas
urn:cts:latinLit:phi0893.phi004:2.4.41	curvat aper lances carnem vitantis inertem;
urn:cts:latinLit:phi0893.phi004:2.4.42	nam Laurens malus est, ulvis et harundine pinguis.
urn:cts:latinLit:phi0893.phi004:2.4.43	vinea submittit capreas non semper edulis.
urn:cts:latinLit:phi0893.phi004:2.4.44	fecundae leporis sapiens sectabitur armos.
urn:cts:latinLit:phi0893.phi004:2.4.45	piscibus atque avibus quae natura et foret aetas,
urn:cts:latinLit:phi0893.phi004:2.4.46	ante meum nulli patuit quaesita palatum.
urn:cts:latinLit:phi0893.phi004:2.4.47	sunt quorum ingenium nova tantum crustula promit.
urn:cts:latinLit:phi0893.phi004:2.4.48	nequaquam satis in re una consumere curam,
urn:cts:latinLit:phi0893.phi004:2.4.49	ut siquis solum hoc, mala ne sint vina, laboret,
urn:cts:latinLit:phi0893.phi004:2.4.50	quali perfundat piscis securus olivo.
urn:cts:latinLit:phi0893.phi004:2.4.51	Massica si caelo suppones vina sereno,
urn:cts:latinLit:phi0893.phi004:2.4.52	nocturna siquid crassi est tenuabitur aura
urn:cts:latinLit:phi0893.phi004:2.4.53	et decedet odor nervis inimicus; at illa
urn:cts:latinLit:phi0893.phi004:2.4.54	integrum perdunt lino vitiata saporem.
urn:cts:latinLit:phi0893.phi004:2.4.55	Surrentina vafer qui miscet faece Falerna
urn:cts:latinLit:phi0893.phi004:2.4.56	vina, columbino limum bene colligit ovo,
urn:cts:latinLit:phi0893.phi004:2.4.57	quatenus ima petit volvens aliena vitellus.
urn:cts:latinLit:phi0893.phi004:2.4.58	tostis marcentem squillis recreabis et Afra
urn:cts:latinLit:phi0893.phi004:2.4.59	potorem coclea; nam lactuca innatat acri
urn:cts:latinLit:phi0893.phi004:2.4.60	post vinum stomacho; perna magis et magis hillis
urn:cts:latinLit:phi0893.phi004:2.4.61	flagitat inmorsus refici, quin omnia malit
urn:cts:latinLit:phi0893.phi004:2.4.62	quaecumque inmundis fervent allata popinis.
urn:cts:latinLit:phi0893.phi004:2.4.63	est operae pretium duplicis pernoscere iuris
urn:cts:latinLit:phi0893.phi004:2.4.64	naturam. simplex e dulci constat olivo,
urn:cts:latinLit:phi0893.phi004:2.4.65	quod pingui miscere mero muriaque decebit
urn:cts:latinLit:phi0893.phi004:2.4.66	non alia quam qua Byzantia putuit orca.
urn:cts:latinLit:phi0893.phi004:2.4.67	hoc ubi confusum sectis inferbuit herbis
urn:cts:latinLit:phi0893.phi004:2.4.68	Corycioque croco sparsum stetit, insuper addes
urn:cts:latinLit:phi0893.phi004:2.4.69	pressa Venafranae quod baca remisit olivae.
urn:cts:latinLit:phi0893.phi004:2.4.70	Picenis cedunt pomis Tiburtia suco:
urn:cts:latinLit:phi0893.phi004:2.4.71	nam facie praestant, Venucula convenit ollis;
urn:cts:latinLit:phi0893.phi004:2.4.72	rectius Albanam fumo duraveris uvam.
urn:cts:latinLit:phi0893.phi004:2.4.73	hanc ego cum malis, ego faecem primus et allec,
urn:cts:latinLit:phi0893.phi004:2.4.74	primus et invenior piper album cum sale nigro
urn:cts:latinLit:phi0893.phi004:2.4.75	incretum puris circumposuisse catillis.
urn:cts:latinLit:phi0893.phi004:2.4.76	inmane est vitium dare milia terna macello
urn:cts:latinLit:phi0893.phi004:2.4.77	angustoque vagos piscis urgere catino.
urn:cts:latinLit:phi0893.phi004:2.4.78	magna movet stomacho fastidia, seu puer unctis
urn:cts:latinLit:phi0893.phi004:2.4.79	tractavit calicem manibus, dum furta ligurrit,
urn:cts:latinLit:phi0893.phi004:2.4.80	sive gravis veteri creterrae limus adhaesit.
urn:cts:latinLit:phi0893.phi004:2.4.81	vilibus in scopis, in mappis, in scobe quantus
urn:cts:latinLit:phi0893.phi004:2.4.82	consistit sumptus? neglectis flagitium ingens.
urn:cts:latinLit:phi0893.phi004:2.4.83	ten' lapides varios lutulenta radere palma
urn:cts:latinLit:phi0893.phi004:2.4.84	et Tyrias dare circum inlota toralia vestis,
urn:cts:latinLit:phi0893.phi004:2.4.85	oblitum, quanto curam sumptumque minorem
urn:cts:latinLit:phi0893.phi004:2.4.86	haec habeant, tanto reprehendi iustius illis,
urn:cts:latinLit:phi0893.phi004:2.4.87	quae nisi divitibus nequeunt contingere mensis?'
urn:cts:latinLit:phi0893.phi004:2.4.88	'docte Cati, per amicitiam Divosque rogatus
urn:cts:latinLit:phi0893.phi004:2.4.89	ducere me auditum, perges quocumque, memento.
urn:cts:latinLit:phi0893.phi004:2.4.90	nam quamvis memori referas mihi pectore cuncta,
urn:cts:latinLit:phi0893.phi004:2.4.91	non tamen interpres tantundem iuveris. adde
urn:cts:latinLit:phi0893.phi004:2.4.92	voltum habitumque hominis, quem tu vidisse beatus
urn:cts:latinLit:phi0893.phi004:2.4.93	non magni pendis, quia contigit; at mihi cura
urn:cts:latinLit:phi0893.phi004:2.4.94	non mediocris inest, fontis ut adire remotos
urn:cts:latinLit:phi0893.phi004:2.4.95	atque haurire queam vitae praecepta beatae.'

urn:cts:latinLit:phi0893.phi004:2.5.1	'Hoc quoque, Tiresia, praeter narrata petenti
urn:cts:latinLit:phi0893.phi004:2.5.2	responde, quibus amissas reparare queam res
urn:cts:latinLit:phi0893.phi004:2.5.3	artibus atque modis. quid rides?' 'iamne doloso
urn:cts:latinLit:phi0893.phi004:2.5.4	non satis est Ithacam revehi patriosque penatis
urn:cts:latinLit:phi0893.phi004:2.5.5	adspicere?' 'o nulli quicquam mentite, vides ut
urn:cts:latinLit:phi0893.phi004:2.5.6	nudus inopsque domum redeam te vate, neque illic
urn:cts:latinLit:phi0893.phi004:2.5.7	aut apotheca procis intacta est aut pecus: atqui
urn:cts:latinLit:phi0893.phi004:2.5.8	et genus et virtus, nisi cum re, vilior alga est.'
urn:cts:latinLit:phi0893.phi004:2.5.9	quando pauperiem missis ambagibus horres,
urn:cts:latinLit:phi0893.phi004:2.5.10	accipe qua ratione queas ditescere. turdus
urn:cts:latinLit:phi0893.phi004:2.5.11	sive aliud privum dabitur tibi, devolet illuc,
urn:cts:latinLit:phi0893.phi004:2.5.12	res ubi magna nitet domino sene; dulcia poma
urn:cts:latinLit:phi0893.phi004:2.5.13	et quoscumque feret cultus tibi fundus honores
urn:cts:latinLit:phi0893.phi004:2.5.14	ante Larem gustet venerabilior Lare dives.
urn:cts:latinLit:phi0893.phi004:2.5.15	qui quamvis periurus erit, sine gente, cruentus
urn:cts:latinLit:phi0893.phi004:2.5.16	sanguine fraterno, fugitivus, ne tamen illi
urn:cts:latinLit:phi0893.phi004:2.5.17	tu comes exterior, si postulet, ire recuses.'
urn:cts:latinLit:phi0893.phi004:2.5.18	'utne tegam spurco Damae latus? haud ita Troiae
urn:cts:latinLit:phi0893.phi004:2.5.19	me gessi, certans semper melioribus.' 'ergo
urn:cts:latinLit:phi0893.phi004:2.5.20	pauper eris.' 'fortem hoc animum tolerare iubebo;
urn:cts:latinLit:phi0893.phi004:2.5.21	et quondam maiora tuli. tu protinus, unde
urn:cts:latinLit:phi0893.phi004:2.5.22	divitias aerisque ruam, dic, augur, acervos.'
urn:cts:latinLit:phi0893.phi004:2.5.23	'dixi equidem et dico: captes astutus ubique
urn:cts:latinLit:phi0893.phi004:2.5.24	testamenta senum neu, si vafer unus et alter
urn:cts:latinLit:phi0893.phi004:2.5.25	insidiatorem praeroso fugerit hamo,
urn:cts:latinLit:phi0893.phi004:2.5.26	aut spem deponas aut artem inlusus omittas.
urn:cts:latinLit:phi0893.phi004:2.5.27	magna minorve foro si res certabitur olim,
urn:cts:latinLit:phi0893.phi004:2.5.28	vivet uter locuples sine gnatis, inprobus, ultro
urn:cts:latinLit:phi0893.phi004:2.5.29	qui meliorem audax vocet in ius, illius esto
urn:cts:latinLit:phi0893.phi004:2.5.30	defensor; fama civem causaque priorem
urn:cts:latinLit:phi0893.phi004:2.5.31	sperne, domi si gnatus erit fecundave coniux.
urn:cts:latinLit:phi0893.phi004:2.5.32	"Quinte" puta aut "Publi" — gaudent praenomine molles
urn:cts:latinLit:phi0893.phi004:2.5.33	auriculae — "tibi me virtus tua fecit amicum.
urn:cts:latinLit:phi0893.phi004:2.5.34	ius anceps novi, causas defendere possum;
urn:cts:latinLit:phi0893.phi004:2.5.35	eripiet quivis oculos citius mihi quam te
urn:cts:latinLit:phi0893.phi004:2.5.36	contemptum cassa nuce pauperet; haec mea cura est,
urn:cts:latinLit:phi0893.phi004:2.5.37	nequid tu perdas neu sis iocus." ire domum atque
urn:cts:latinLit:phi0893.phi004:2.5.38	pelliculam curare iube; fi cognitor ipse,
urn:cts:latinLit:phi0893.phi004:2.5.39	persta atque obdura: seu rubra canicula findet
urn:cts:latinLit:phi0893.phi004:2.5.40	infantis statuas, seu pingui tentus omaso
urn:cts:latinLit:phi0893.phi004:2.5.41	Furius hibernas cana nive conspuet Alpes.
urn:cts:latinLit:phi0893.phi004:2.5.42	"nonne vides" aliquis cubito stantem prope tangens
urn:cts:latinLit:phi0893.phi004:2.5.43	inquiet, "ut patiens, ut amicis aptus, ut acer?"
urn:cts:latinLit:phi0893.phi004:2.5.44	plures adnabunt thynni et cetaria crescent.
urn:cts:latinLit:phi0893.phi004:2.5.45	sicui praeterea validus male filius in re
urn:cts:latinLit:phi0893.phi004:2.5.46	praeclara sublatus aletur, ne manifestum
urn:cts:latinLit:phi0893.phi004:2.5.47	caelibis obsequium nudet te, leniter in spem
urn:cts:latinLit:phi0893.phi004:2.5.48	adrepe officiosus, ut et scribare secundus
urn:cts:latinLit:phi0893.phi004:2.5.49	heres et, siquis casus puerum egerit Orco,
urn:cts:latinLit:phi0893.phi004:2.5.50	in vacuum venias: perraro haec alea fallit.
urn:cts:latinLit:phi0893.phi004:2.5.51	qui testamentum tradet tibi cumque legendum,
urn:cts:latinLit:phi0893.phi004:2.5.52	abnuere et tabulas a te removere memento,
urn:cts:latinLit:phi0893.phi004:2.5.53	sic tamen, ut limis rapias, quid prima secundo
urn:cts:latinLit:phi0893.phi004:2.5.54	cera velit versu; solus multisne coheres,
urn:cts:latinLit:phi0893.phi004:2.5.55	veloci percurre oculo. plerumque recoctus
urn:cts:latinLit:phi0893.phi004:2.5.56	scriba ex quinqueviro corvum deludet hiantem
urn:cts:latinLit:phi0893.phi004:2.5.57	captatorque dabit risus Nasica Corano.'
urn:cts:latinLit:phi0893.phi004:2.5.58	'num furis? an prudens ludis me obscura canendo?'
urn:cts:latinLit:phi0893.phi004:2.5.59	'o Laertiade, quidquid dicam, aut erit aut non:
urn:cts:latinLit:phi0893.phi004:2.5.60	divinare etenim magnus mihi donat Apollo.'
urn:cts:latinLit:phi0893.phi004:2.5.61	'quid tamen ista velit sibi fabula, si licet, ede.'
urn:cts:latinLit:phi0893.phi004:2.5.62	'tempore quo iuvenis Parthis horrendus, ab alto
urn:cts:latinLit:phi0893.phi004:2.5.63	demissum genus Aenea, tellure marique
urn:cts:latinLit:phi0893.phi004:2.5.64	magnus erit, forti nubet procera Corano
urn:cts:latinLit:phi0893.phi004:2.5.65	filia Nasicae, metuentis reddere soldum.
urn:cts:latinLit:phi0893.phi004:2.5.66	tum gener hoc faciet: tabulas socero dabit atque
urn:cts:latinLit:phi0893.phi004:2.5.67	ut legat orabit; multum Nasica negatas
urn:cts:latinLit:phi0893.phi004:2.5.68	accipiet tandem et tacitus leget invenietque
urn:cts:latinLit:phi0893.phi004:2.5.69	nil sibi legatum praeter plorare suisque.
urn:cts:latinLit:phi0893.phi004:2.5.70	illud ad haec iubeo: mulier si forte dolosa
urn:cts:latinLit:phi0893.phi004:2.5.71	libertusve senem delirum temperet, illis
urn:cts:latinLit:phi0893.phi004:2.5.72	accedas socius: laudes, lauderis ut absens.
urn:cts:latinLit:phi0893.phi004:2.5.73	adiuvat hoc quoque, sed vincit longe prius ipsum
urn:cts:latinLit:phi0893.phi004:2.5.74	expugnare caput. scribet mala carmina vecors:
urn:cts:latinLit:phi0893.phi004:2.5.75	laudato. scortator erit: cave te roget; ultro
urn:cts:latinLit:phi0893.phi004:2.5.76	Penelopam facilis potiori trade.' 'putasne
urn:cts:latinLit:phi0893.phi004:2.5.77	perduci poterit tam frugi tamque pudica,
urn:cts:latinLit:phi0893.phi004:2.5.78	quam nequiere proci recto depellere cursu?'
urn:cts:latinLit:phi0893.phi004:2.5.79	'venit enim magnum donandi parca iuventus
urn:cts:latinLit:phi0893.phi004:2.5.80	nec tantum Veneris quantum studiosa culinae.
urn:cts:latinLit:phi0893.phi004:2.5.81	sic tibi Penelope frugi est; quae si semel uno
urn:cts:latinLit:phi0893.phi004:2.5.82	de sene gustarit tecum partita lucellum,
urn:cts:latinLit:phi0893.phi004:2.5.83	ut canis a corio numquam absterrebitur uncto.
urn:cts:latinLit:phi0893.phi004:2.5.84	me sene quod dicam factum est. anus inproba Thebis
urn:cts:latinLit:phi0893.phi004:2.5.85	ex testamento sic est elata: cadaver
urn:cts:latinLit:phi0893.phi004:2.5.86	unctum oleo largo nudis umeris tulit heres,
urn:cts:latinLit:phi0893.phi004:2.5.87	scilicet elabi si posset mortua; credo,
urn:cts:latinLit:phi0893.phi004:2.5.88	quod nimium institerat viventi. cautus adito
urn:cts:latinLit:phi0893.phi004:2.5.89	neu desis operae neve immoderatus abundes.
urn:cts:latinLit:phi0893.phi004:2.5.90	difficilem et morosum offendet garrulus: ultra
urn:cts:latinLit:phi0893.phi004:2.5.91	'non' 'etiam' sileas; Davus sis comicus atque
urn:cts:latinLit:phi0893.phi004:2.5.92	stes capite obstipo, multum similis metuenti.
urn:cts:latinLit:phi0893.phi004:2.5.93	obsequio grassare; mone, si increbruit aura,
urn:cts:latinLit:phi0893.phi004:2.5.94	cautus uti velet carum caput; extrahe turba
urn:cts:latinLit:phi0893.phi004:2.5.95	oppositis umeris; aurem substringe loquaci.
urn:cts:latinLit:phi0893.phi004:2.5.96	inportunus amat laudari: donec 'ohe iam'
urn:cts:latinLit:phi0893.phi004:2.5.97	ad Caelum manibus sublatis dixerit, urge:
urn:cts:latinLit:phi0893.phi004:2.5.98	crescentem tumidis infla sermonibus utrem.
urn:cts:latinLit:phi0893.phi004:2.5.99	cum te servitio longo curaque levarit,
urn:cts:latinLit:phi0893.phi004:2.5.100	et certum vigilans "quartae sit partis Ulixes"
urn:cts:latinLit:phi0893.phi004:2.5.101	audieris "heres": "ergo nunc Dama sodalis
urn:cts:latinLit:phi0893.phi004:2.5.102	nusquam est? unde mihi tam fortem tamque fidelem?"
urn:cts:latinLit:phi0893.phi004:2.5.103	sparge subinde et, si paulum potes inlacrimare, est
urn:cts:latinLit:phi0893.phi004:2.5.104	gaudia prodentem voltum celare. sepulcrum
urn:cts:latinLit:phi0893.phi004:2.5.105	permissum arbitrio sine sordibus exstrue: funus
urn:cts:latinLit:phi0893.phi004:2.5.106	egregie factum laudet vicinia. siquis
urn:cts:latinLit:phi0893.phi004:2.5.107	forte coheredum senior male tussiet, huic tu
urn:cts:latinLit:phi0893.phi004:2.5.108	dic, ex parte tua seu fundi sive domus sit
urn:cts:latinLit:phi0893.phi004:2.5.109	emptor, gaudentem nummo te addicere. sed me
urn:cts:latinLit:phi0893.phi004:2.5.110	imperiosa trahit Proserpina: vive valeque.'

urn:cts:latinLit:phi0893.phi004:2.6.1	Hoc erat in votis: modus agri non ita magnus,
urn:cts:latinLit:phi0893.phi004:2.6.2	hortus ubi et tecto vicinus iugis aquae fons
urn:cts:latinLit:phi0893.phi004:2.6.3	et paulum silvae super his foret. auctius atque
urn:cts:latinLit:phi0893.phi004:2.6.4	Di melius fecere. bene est. nil amplius oro,
urn:cts:latinLit:phi0893.phi004:2.6.5	Maia nate, nisi ut propria haec mihi munera faxis.
urn:cts:latinLit:phi0893.phi004:2.6.6	si neque maiorem feci ratione mala rem
urn:cts:latinLit:phi0893.phi004:2.6.7	nec sum facturus vitio culpave minorem,
urn:cts:latinLit:phi0893.phi004:2.6.8	si veneror stultus nihil horum 'o si angulus ille
urn:cts:latinLit:phi0893.phi004:2.6.9	proximus accedat, qui nunc denormat agellum!'
urn:cts:latinLit:phi0893.phi004:2.6.10	'o si urnam argenti fors quae mihi monstret, ut illi,
urn:cts:latinLit:phi0893.phi004:2.6.11	thesauro invento qui mercennarius agrum
urn:cts:latinLit:phi0893.phi004:2.6.12	illum ipsum mercatus aravit, dives amico
urn:cts:latinLit:phi0893.phi004:2.6.13	Hercule!', si quod adest gratum iuvat, hac prece te oro:
urn:cts:latinLit:phi0893.phi004:2.6.14	pingue pecus domino facias et cetera praeter
urn:cts:latinLit:phi0893.phi004:2.6.15	ingenium, utque soles, custos mihi maximus adsis.
urn:cts:latinLit:phi0893.phi004:2.6.16	ergo ubi me in montes et in arcem ex Urbe removi,
urn:cts:latinLit:phi0893.phi004:2.6.17	quid prius inlustrem Satyris Musaque pedestri?
urn:cts:latinLit:phi0893.phi004:2.6.18	nec mala me ambitio perdit nec plumbeus auster
urn:cts:latinLit:phi0893.phi004:2.6.19	Autumnusque gravis, Libitinae quaestus acerbae.
urn:cts:latinLit:phi0893.phi004:2.6.20	matutine pater, seu Iane libentius audis,
urn:cts:latinLit:phi0893.phi004:2.6.21	unde homines operum primos vitaeque labores
urn:cts:latinLit:phi0893.phi004:2.6.22	instituunt — sic Dis placitum —, tu carminis esto
urn:cts:latinLit:phi0893.phi004:2.6.23	principium. Romae sponsorem me rapis: 'eia,
urn:cts:latinLit:phi0893.phi004:2.6.24	ne prior officio quisquam respondeat, urge.'
urn:cts:latinLit:phi0893.phi004:2.6.25	sive aquilo radit terras seu bruma nivalem
urn:cts:latinLit:phi0893.phi004:2.6.26	interiore diem gyro trahit, ire necesse est.
urn:cts:latinLit:phi0893.phi004:2.6.27	postmodo quod mi obsit clare certumque locuto
urn:cts:latinLit:phi0893.phi004:2.6.28	luctandum in turba et facienda iniuria tardis.
urn:cts:latinLit:phi0893.phi004:2.6.29	'quid tibi vis, insane?' et 'quam rem agis?' inprobus urget
urn:cts:latinLit:phi0893.phi004:2.6.30	iratis precibus, 'tu pulses omne quod obstat,
urn:cts:latinLit:phi0893.phi004:2.6.31	ad Maecenatem memori si mente recurras.'
urn:cts:latinLit:phi0893.phi004:2.6.32	hoc iuvat et melli est, non mentiar. at simul atras
urn:cts:latinLit:phi0893.phi004:2.6.33	ventum est Esquilias, aliena negotia centum
urn:cts:latinLit:phi0893.phi004:2.6.34	per caput et circa saliunt latus. 'ante secundam
urn:cts:latinLit:phi0893.phi004:2.6.35	Roscius orabat sibi adesses ad Puteal cras.'
urn:cts:latinLit:phi0893.phi004:2.6.36	'de re communi scribae magna atque nova te
urn:cts:latinLit:phi0893.phi004:2.6.37	orabant hodie meminisses, Quinte, reverti.'
urn:cts:latinLit:phi0893.phi004:2.6.38	'inprimat his cura Maecenas signa tabellis.'
urn:cts:latinLit:phi0893.phi004:2.6.39	dixeris: 'experiar': 'si vis, potes,' addit et instat.
urn:cts:latinLit:phi0893.phi004:2.6.40	septimus octavo propior iam fugerit annus,
urn:cts:latinLit:phi0893.phi004:2.6.41	ex quo Maecenas me coepit habere suorum
urn:cts:latinLit:phi0893.phi004:2.6.42	in numero, dumtaxat ad hoc, quem tollere raeda
urn:cts:latinLit:phi0893.phi004:2.6.43	vellet iter faciens et cui concredere nugas
urn:cts:latinLit:phi0893.phi004:2.6.44	hoc genus: 'hora quota est?' 'Thraex est Gallina Syro par?'
urn:cts:latinLit:phi0893.phi004:2.6.45	'matutina parum cautos iam frigora mordent',
urn:cts:latinLit:phi0893.phi004:2.6.46	et quae rimosa bene deponuntur in aure.
urn:cts:latinLit:phi0893.phi004:2.6.47	per totum hoc tempus subiectior in diem et horam
urn:cts:latinLit:phi0893.phi004:2.6.48	invidiae noster. ludos spectaverat, una
urn:cts:latinLit:phi0893.phi004:2.6.49	luserat in campo: 'Fortunae filius' omnes.
urn:cts:latinLit:phi0893.phi004:2.6.50	frigidus a Rostris manat per compita rumor:
urn:cts:latinLit:phi0893.phi004:2.6.51	quicumque obvius est, me consulit: 'o bone — nam te
urn:cts:latinLit:phi0893.phi004:2.6.52	scire, Deos quoniam propius contingis oportet — ,
urn:cts:latinLit:phi0893.phi004:2.6.53	numquid de Dacis audisti?' 'nil equidem.' 'ut tu
urn:cts:latinLit:phi0893.phi004:2.6.54	semper eris derisor.' 'at omnes Di exagitent me,
urn:cts:latinLit:phi0893.phi004:2.6.55	si quicquam.' 'quid? militibus promissa Triquetra
urn:cts:latinLit:phi0893.phi004:2.6.56	praedia Caesar an est Itala tellure daturus?'
urn:cts:latinLit:phi0893.phi004:2.6.57	iurantem me scire nihil mirantur ut unum
urn:cts:latinLit:phi0893.phi004:2.6.58	scilicet egregii mortalem altique silenti.
urn:cts:latinLit:phi0893.phi004:2.6.59	perditur haec inter misero lux non sine votis:
urn:cts:latinLit:phi0893.phi004:2.6.60	o rus, quando ego te adspiciam quandoque licebit
urn:cts:latinLit:phi0893.phi004:2.6.61	nunc veterum libris, nunc somno et inertibus horis
urn:cts:latinLit:phi0893.phi004:2.6.62	ducere sollicitae iucunda oblivia vitae?
urn:cts:latinLit:phi0893.phi004:2.6.63	o quando faba Pythagorae cognata simulque
urn:cts:latinLit:phi0893.phi004:2.6.64	uncta satis pingui ponentur holuscula lardo?
urn:cts:latinLit:phi0893.phi004:2.6.65	o noctes cenaeque Deum, quibus ipse meique
urn:cts:latinLit:phi0893.phi004:2.6.66	ante larem proprium vescor vernasque procacis
urn:cts:latinLit:phi0893.phi004:2.6.67	pasco libatis dapibus. prout cuique libido est,
urn:cts:latinLit:phi0893.phi004:2.6.68	siccat inaequalis calices conviva solutus
urn:cts:latinLit:phi0893.phi004:2.6.69	legibus insanis, seu quis capit acria fortis
urn:cts:latinLit:phi0893.phi004:2.6.70	pocula seu modicis uvescit laetius. ergo
urn:cts:latinLit:phi0893.phi004:2.6.71	sermo oritur, non de villis domibusve alienis,
urn:cts:latinLit:phi0893.phi004:2.6.72	nec male necne Lepos saltet; sed, quod magis ad nos
urn:cts:latinLit:phi0893.phi004:2.6.73	pertinet et nescire malum est, agitamus, utrumne
urn:cts:latinLit:phi0893.phi004:2.6.74	divitiis homines an sint virtute beati,
urn:cts:latinLit:phi0893.phi004:2.6.75	quidve ad amicitias, usus rectumne, trahat nos
urn:cts:latinLit:phi0893.phi004:2.6.76	et quae sit natura boni summumque quid eius.
urn:cts:latinLit:phi0893.phi004:2.6.77	cervius haec inter vicinus garrit anilis
urn:cts:latinLit:phi0893.phi004:2.6.78	ex re fabellas. siquis nam laudat Arelli
urn:cts:latinLit:phi0893.phi004:2.6.79	sollicitas ignarus opes, sic incipit: 'olim
urn:cts:latinLit:phi0893.phi004:2.6.80	rusticus urbanum murem mus paupere fertur
urn:cts:latinLit:phi0893.phi004:2.6.81	accepisse cavo, veterem vetus hospes amicum,
urn:cts:latinLit:phi0893.phi004:2.6.82	asper et attentus quaesitis, ut tamen artum
urn:cts:latinLit:phi0893.phi004:2.6.83	solveret hospitiis animum. quid multa? neque ille
urn:cts:latinLit:phi0893.phi004:2.6.84	sepositi ciceris nec longae invidit avenae,
urn:cts:latinLit:phi0893.phi004:2.6.85	aridum et ore ferens acinum semesaque lardi
urn:cts:latinLit:phi0893.phi004:2.6.86	frusta dedit, cupiens varia fastidia cena
urn:cts:latinLit:phi0893.phi004:2.6.87	vincere tangentis male singula dente superbo,
urn:cts:latinLit:phi0893.phi004:2.6.88	cum pater ipse domus palea porrectus in horna
urn:cts:latinLit:phi0893.phi004:2.6.89	esset ador loliumque, dapis meliora relinquens.
urn:cts:latinLit:phi0893.phi004:2.6.90	tandem urbanus ad hunc "quid te iuvat" inquit, "amice,
urn:cts:latinLit:phi0893.phi004:2.6.91	praerupti nemoris patientem vivere dorso?
urn:cts:latinLit:phi0893.phi004:2.6.92	vis tu homines urbemque feris praeponere silvis?
urn:cts:latinLit:phi0893.phi004:2.6.93	carpe viam, mihi crede, comes, terrestria quando
urn:cts:latinLit:phi0893.phi004:2.6.94	mortalis animas vivunt sortita neque ulla est
urn:cts:latinLit:phi0893.phi004:2.6.95	aut magno aut parvo leti fuga: quo, bone, circa,
urn:cts:latinLit:phi0893.phi004:2.6.96	dum licet, in rebus iucundis vive beatus,
urn:cts:latinLit:phi0893.phi004:2.6.97	vive memor, quam sis aevi brevis." haec ubi dicta
urn:cts:latinLit:phi0893.phi004:2.6.98	agrestem pepulere, domo levis exsilit; inde
urn:cts:latinLit:phi0893.phi004:2.6.99	ambo propositum peragunt iter, urbis aventes
urn:cts:latinLit:phi0893.phi004:2.6.100	moenia nocturni subrepere. iamque tenebat
urn:cts:latinLit:phi0893.phi004:2.6.101	nox medium caeli spatium, cum ponit uterque
urn:cts:latinLit:phi0893.phi004:2.6.102	in locuplete domo vestigia, rubro ubi cocco
urn:cts:latinLit:phi0893.phi004:2.6.103	tincta super lectos canderet vestis eburnos
urn:cts:latinLit:phi0893.phi004:2.6.104	multaque de magna superessent fercula cena,
urn:cts:latinLit:phi0893.phi004:2.6.105	quae procul exstructis inerant hesterna canistris.
urn:cts:latinLit:phi0893.phi004:2.6.106	ergo ubi purpurea porrectum in veste locavit
urn:cts:latinLit:phi0893.phi004:2.6.107	agrestem, veluti succinctus cursitat hospes
urn:cts:latinLit:phi0893.phi004:2.6.108	continuatque dapes nec non verniliter ipsis
urn:cts:latinLit:phi0893.phi004:2.6.109	fungitur officiis, praelambens omne quod adfert.
urn:cts:latinLit:phi0893.phi004:2.6.110	ille cubans gaudet mutata sorte bonisque
urn:cts:latinLit:phi0893.phi004:2.6.111	rebus agit laetum convivam, cum subito ingens
urn:cts:latinLit:phi0893.phi004:2.6.112	valvarum strepitus lectis excussit utrumque.
urn:cts:latinLit:phi0893.phi004:2.6.113	currere per totum pavidi conclave magisque
urn:cts:latinLit:phi0893.phi004:2.6.114	exanimes trepidare, simul domus alta Molossis
urn:cts:latinLit:phi0893.phi004:2.6.115	personuit canibus. tum rusticus: "haud mihi vita
urn:cts:latinLit:phi0893.phi004:2.6.116	est opus hac" ait et "valeas: me silva cavosque
urn:cts:latinLit:phi0893.phi004:2.6.117	tutus ab insidiis tenui solabitur ervo."'

urn:cts:latinLit:phi0893.phi004:2.7.1	'Iamdudum ausculto et cupiens tibi dicere servos
urn:cts:latinLit:phi0893.phi004:2.7.2	pauca reformido.' 'Davusne?' 'ita, Davus, amicum
urn:cts:latinLit:phi0893.phi004:2.7.3	mancipium domino et frugi quod sit satis, hoc est,
urn:cts:latinLit:phi0893.phi004:2.7.4	ut vitale putes.' 'age libertate Decembri,
urn:cts:latinLit:phi0893.phi004:2.7.5	quando ita maiores voluerunt, utere: narra.'
urn:cts:latinLit:phi0893.phi004:2.7.6	'pars hominum vitiis gaudet constanter et urget
urn:cts:latinLit:phi0893.phi004:2.7.7	propositum; pars multa natat, modo recta capessens,
urn:cts:latinLit:phi0893.phi004:2.7.8	interdum pravis obnoxia. saepe notatus
urn:cts:latinLit:phi0893.phi004:2.7.9	cum tribus anellis, modo laeva Priscus inani
urn:cts:latinLit:phi0893.phi004:2.7.10	vixit inaequalis, clavum ut mutaret in horas,
urn:cts:latinLit:phi0893.phi004:2.7.11	aedibus ex magnis subito se conderet unde
urn:cts:latinLit:phi0893.phi004:2.7.12	mundior exiret vix libertinus honeste;
urn:cts:latinLit:phi0893.phi004:2.7.13	iam moechus Romae, iam mallet doctus Athenis
urn:cts:latinLit:phi0893.phi004:2.7.14	vivere, Vertumnis quotquot sunt natus iniquis.
urn:cts:latinLit:phi0893.phi004:2.7.15	scurra Volanerius, postquam illi iusta cheragra
urn:cts:latinLit:phi0893.phi004:2.7.16	contudit articulos, qui pro se tolleret atque
urn:cts:latinLit:phi0893.phi004:2.7.17	mitteret in phimum talos, mercede diurna
urn:cts:latinLit:phi0893.phi004:2.7.18	conductum pavit: quanto constantior isdem
urn:cts:latinLit:phi0893.phi004:2.7.19	in vitiis, tanto levius miser ac prior illo
urn:cts:latinLit:phi0893.phi004:2.7.20	qui iam contento, iam laxo fune laborat.'
urn:cts:latinLit:phi0893.phi004:2.7.21	'non dices hodie, quorsum haec tam putida tendant,
urn:cts:latinLit:phi0893.phi004:2.7.22	furcifer?' 'ad te, inquam.' 'quo pacto, pessime?' 'laudas
urn:cts:latinLit:phi0893.phi004:2.7.23	fortunam et mores antiquae plebis, et idem,
urn:cts:latinLit:phi0893.phi004:2.7.24	siquis ad illa Deus subito te agat, usque recuses,
urn:cts:latinLit:phi0893.phi004:2.7.25	aut quia non sentis, quod clamas, rectius esse,
urn:cts:latinLit:phi0893.phi004:2.7.26	aut quia non firmus rectum defendis et haeres
urn:cts:latinLit:phi0893.phi004:2.7.27	nequiquam caeno cupiens evellere plantam.
urn:cts:latinLit:phi0893.phi004:2.7.28	Romae rus optas; absentem rusticus Urbem
urn:cts:latinLit:phi0893.phi004:2.7.29	tollis ad astra levis. si nusquam es forte vocatus
urn:cts:latinLit:phi0893.phi004:2.7.30	ad cenam, laudas securum holus ac, velut usquam
urn:cts:latinLit:phi0893.phi004:2.7.31	vinctus eas, ita te felicem dicis amasque,
urn:cts:latinLit:phi0893.phi004:2.7.32	quod nusquam tibi sit potandum. iusserit ad se
urn:cts:latinLit:phi0893.phi004:2.7.33	Maecenas serum sub lumina prima venire
urn:cts:latinLit:phi0893.phi004:2.7.34	convivam: "nemon' oleum fert ocius? ecquis
urn:cts:latinLit:phi0893.phi004:2.7.35	audit?" cum magno blateras clamore fugisque.
urn:cts:latinLit:phi0893.phi004:2.7.36	Mulvius et scurrae, tibi non referenda precati,
urn:cts:latinLit:phi0893.phi004:2.7.37	discedunt. "etenim fateor me" dixerit ille
urn:cts:latinLit:phi0893.phi004:2.7.38	"duci ventre levem, nasum nidore supinor,
urn:cts:latinLit:phi0893.phi004:2.7.39	inbecillus, iners, siquid vis, adde, popino.
urn:cts:latinLit:phi0893.phi004:2.7.40	tu cum sis quod ego et fortassis nequior, ultro
urn:cts:latinLit:phi0893.phi004:2.7.41	insectere velut melior verbisque decoris
urn:cts:latinLit:phi0893.phi004:2.7.42	obvolvas vitium?" quid, si me stultior ipso
urn:cts:latinLit:phi0893.phi004:2.7.43	quingentis empto drachmis deprenderis? aufer
urn:cts:latinLit:phi0893.phi004:2.7.44	me voltu terrere; manum stomachumque teneto,
urn:cts:latinLit:phi0893.phi004:2.7.45	dum quae Crispini docuit me ianitor edo.
urn:cts:latinLit:phi0893.phi004:2.7.46	te coniunx aliena capit, meretricula Davum:
urn:cts:latinLit:phi0893.phi004:2.7.47	peccat uter nostrum cruce dignius? acris ubi me
urn:cts:latinLit:phi0893.phi004:2.7.48	natura intendit, sub clara nuda lucerna
urn:cts:latinLit:phi0893.phi004:2.7.49	quaecumque excepit turgentis verbera caudae
urn:cts:latinLit:phi0893.phi004:2.7.50	clunibus aut agitavit equum lasciva supinum,
urn:cts:latinLit:phi0893.phi004:2.7.51	dimittit neque famosum neque sollicitum, ne
urn:cts:latinLit:phi0893.phi004:2.7.52	ditior aut formae melioris meiat eodem.
urn:cts:latinLit:phi0893.phi004:2.7.53	tu cum proiectis insignibus, anulo equestri
urn:cts:latinLit:phi0893.phi004:2.7.54	Romanoque habitu, prodis ex iudice Dama,
urn:cts:latinLit:phi0893.phi004:2.7.55	turpis odoratum caput obscurante lacerna,
urn:cts:latinLit:phi0893.phi004:2.7.56	non es quod simulas? metuens induceris atque
urn:cts:latinLit:phi0893.phi004:2.7.57	altercante libidinibus tremis ossa pavore.
urn:cts:latinLit:phi0893.phi004:2.7.58	quid refert, uri virgis ferroque necari
urn:cts:latinLit:phi0893.phi004:2.7.59	auctoratus eas, an turpi clausus in arca,
urn:cts:latinLit:phi0893.phi004:2.7.60	quo te demisit peccati conscia erilis,
urn:cts:latinLit:phi0893.phi004:2.7.61	contractum genibus tangas caput? estne marito
urn:cts:latinLit:phi0893.phi004:2.7.62	matronae peccantis in ambo iusta potestas,
urn:cts:latinLit:phi0893.phi004:2.7.63	in corruptorem vel iustior? illa tamen se
urn:cts:latinLit:phi0893.phi004:2.7.64	non habitu mutatve loco peccatve superne,
urn:cts:latinLit:phi0893.phi004:2.7.65	cum te formidet mulier neque credat amanti.
urn:cts:latinLit:phi0893.phi004:2.7.66	ibis sub furcam prudens dominoque furenti
urn:cts:latinLit:phi0893.phi004:2.7.67	conmittes rem omnem et vitam et cum corpore famam
urn:cts:latinLit:phi0893.phi004:2.7.68	evasti: credo, metues doctusque cavebis:
urn:cts:latinLit:phi0893.phi004:2.7.69	quaeres, quando iterum paveas iterumque perire
urn:cts:latinLit:phi0893.phi004:2.7.70	possis, o totiens servus. quae belua ruptis,
urn:cts:latinLit:phi0893.phi004:2.7.71	cum semel effugit, reddit se prava catenis?
urn:cts:latinLit:phi0893.phi004:2.7.72	"non sum moechus" ais. neque ego hercule fur, ubi vasa
urn:cts:latinLit:phi0893.phi004:2.7.73	praetereo sapiens argentea. tolle periclum:
urn:cts:latinLit:phi0893.phi004:2.7.74	iam vaga prosiliet frenis natura remotis.
urn:cts:latinLit:phi0893.phi004:2.7.75	tune mihi dominus, rerum imperiis hominumque
urn:cts:latinLit:phi0893.phi004:2.7.76	tot tantisque minor, quem ter vindicta quaterque
urn:cts:latinLit:phi0893.phi004:2.7.77	inposita haud umquam misera formidine privet?
urn:cts:latinLit:phi0893.phi004:2.7.78	adde super, dictis quod non levius valeat; nam,
urn:cts:latinLit:phi0893.phi004:2.7.79	sive vicarius est, qui servo paret, uti mos
urn:cts:latinLit:phi0893.phi004:2.7.80	vester ait, seu conservus, tibi quid sum ego? nempe
urn:cts:latinLit:phi0893.phi004:2.7.81	tu, mihi qui imperitas, aliis servis miser atque
urn:cts:latinLit:phi0893.phi004:2.7.82	duceris ut nervis alienis mobile lignum.
urn:cts:latinLit:phi0893.phi004:2.7.83	quisnam igitur liber? sapiens sibi qui imperiosus,
urn:cts:latinLit:phi0893.phi004:2.7.84	quem neque pauperies neque mors neque vincula terrent,
urn:cts:latinLit:phi0893.phi004:2.7.85	responsare cupidinibus, contemnere honores
urn:cts:latinLit:phi0893.phi004:2.7.86	fortis, et in se ipso totus, teres atque rotundus,
urn:cts:latinLit:phi0893.phi004:2.7.87	externi nequid valeat per leve morari,
urn:cts:latinLit:phi0893.phi004:2.7.88	in quem manca ruit semper fortuna. potesne
urn:cts:latinLit:phi0893.phi004:2.7.89	ex his ut proprium quid noscere? quinque talenta
urn:cts:latinLit:phi0893.phi004:2.7.90	poscit te mulier, vexat foribusque repulsum
urn:cts:latinLit:phi0893.phi004:2.7.91	perfundit gelida, rursus vocat: eripe turpi
urn:cts:latinLit:phi0893.phi004:2.7.92	colla iugo Liber, "liber sum" dic age. non quis.
urn:cts:latinLit:phi0893.phi004:2.7.93	urget enim dominus mentem non lenis et acris
urn:cts:latinLit:phi0893.phi004:2.7.94	subiectat lasso stimulos versatque negantem.
urn:cts:latinLit:phi0893.phi004:2.7.95	vel cum Pausiaca torpes, insane, tabella,
urn:cts:latinLit:phi0893.phi004:2.7.96	qui peccas minus atque ego, cum Fulvi Rutubaeque
urn:cts:latinLit:phi0893.phi004:2.7.97	aut Pacideiani contento poplite miror
urn:cts:latinLit:phi0893.phi004:2.7.98	proelia rubrica picta aut carbone, velut si
urn:cts:latinLit:phi0893.phi004:2.7.99	re vera pugnent, feriant vitentque moventes
urn:cts:latinLit:phi0893.phi004:2.7.100	arma viri? nequam et cessator Davus; at ipse
urn:cts:latinLit:phi0893.phi004:2.7.101	subtilis veterum iudex et callidus audis.
urn:cts:latinLit:phi0893.phi004:2.7.102	nil ego, si ducor libo fumante: tibi ingens
urn:cts:latinLit:phi0893.phi004:2.7.103	virtus atque animus cenis responsat opimis?
urn:cts:latinLit:phi0893.phi004:2.7.104	obsequium ventris mihi perniciosius est cur?
urn:cts:latinLit:phi0893.phi004:2.7.105	tergo plector enim. qui tu inpunitior illa,
urn:cts:latinLit:phi0893.phi004:2.7.106	quae parvo sumi nequeunt, obsonia captas?
urn:cts:latinLit:phi0893.phi004:2.7.107	nempe inamarescunt epulae sine fine petitae
urn:cts:latinLit:phi0893.phi004:2.7.108	inlusique pedes vitiosum ferre recusant
urn:cts:latinLit:phi0893.phi004:2.7.109	corpus. an hic peccat, sub noctem qui puer uvam
urn:cts:latinLit:phi0893.phi004:2.7.110	furtiva mutat strigili: qui praedia vendit,
urn:cts:latinLit:phi0893.phi004:2.7.111	nil servile gulae parens habet? adde, quod idem
urn:cts:latinLit:phi0893.phi004:2.7.112	non horam tecum esse potes, non otia recte
urn:cts:latinLit:phi0893.phi004:2.7.113	ponere teque ipsum vitas fugitivus et erro,
urn:cts:latinLit:phi0893.phi004:2.7.114	iam vino quaerens, iam somno fallere curam,
urn:cts:latinLit:phi0893.phi004:2.7.115	frustra: nam comes atra premit sequiturque fugacem.'
urn:cts:latinLit:phi0893.phi004:2.7.116	'unde mihi lapidem?' 'quorsum est opus?' 'unde sagittas?'
urn:cts:latinLit:phi0893.phi004:2.7.117	'aut insanit homo aut versus facit.' 'ocius hinc te
urn:cts:latinLit:phi0893.phi004:2.7.118	ni rapis, accedes opera agro nona Sabino.'

urn:cts:latinLit:phi0893.phi004:2.8.1	'Ut Nasidieni iuvit te cena beati?
urn:cts:latinLit:phi0893.phi004:2.8.2	nam mihi quaerenti convivam dictus here illic
urn:cts:latinLit:phi0893.phi004:2.8.3	de medio potare die.' 'sic, ut mihi numquam
urn:cts:latinLit:phi0893.phi004:2.8.4	in vita fuerit melius.' 'da, si grave non est,
urn:cts:latinLit:phi0893.phi004:2.8.5	quae prima iratum ventrem placaverit esca.'
urn:cts:latinLit:phi0893.phi004:2.8.6	'in primis Lucanus aper: leni fuit Austro
urn:cts:latinLit:phi0893.phi004:2.8.7	captus, ut aiebat cenae pater: acria circum
urn:cts:latinLit:phi0893.phi004:2.8.8	rapula, lactucae, radices, qualia lassum
urn:cts:latinLit:phi0893.phi004:2.8.9	pervellunt stomachum, siser, allec, faecula Coa.
urn:cts:latinLit:phi0893.phi004:2.8.10	his ut sublatis puer alte cinctus acernam
urn:cts:latinLit:phi0893.phi004:2.8.11	gausape purpureo mensam pertersit et alter
urn:cts:latinLit:phi0893.phi004:2.8.12	sublegit quodcumque iaceret inutile quodque
urn:cts:latinLit:phi0893.phi004:2.8.13	posset cenantis offendere, ut Attica virgo
urn:cts:latinLit:phi0893.phi004:2.8.14	cum sacris Cereris procedit fuscus Hydaspes
urn:cts:latinLit:phi0893.phi004:2.8.15	caecuba vina ferens, Alcon Chium maris expers.
urn:cts:latinLit:phi0893.phi004:2.8.16	hic erus "Albanum, Maecenas, sive Falernum
urn:cts:latinLit:phi0893.phi004:2.8.17	te magis adpositis delectat, habemus utrumque."'
urn:cts:latinLit:phi0893.phi004:2.8.18	'divitias miseras! sed quis cenantibus una,
urn:cts:latinLit:phi0893.phi004:2.8.19	Fundani, pulcre fuerit tibi, nosse laboro.'
urn:cts:latinLit:phi0893.phi004:2.8.20	'summus ego et prope me Viscus Thurinus et infra,
urn:cts:latinLit:phi0893.phi004:2.8.21	si memini, Varius; cum Servilio Balatrone
urn:cts:latinLit:phi0893.phi004:2.8.22	Vibidius, quos Maecenas adduxerat umbras.
urn:cts:latinLit:phi0893.phi004:2.8.23	Nomentanus erat super ipsum, Porcius infra,
urn:cts:latinLit:phi0893.phi004:2.8.24	ridiculus totas semel absorbere placentas;
urn:cts:latinLit:phi0893.phi004:2.8.25	Nomentanus ad hoc, qui, siquid forte lateret,
urn:cts:latinLit:phi0893.phi004:2.8.26	indice monstraret digito; nam cetera turba,
urn:cts:latinLit:phi0893.phi004:2.8.27	nos, inquam, cenamus avis, conchylia, piscis,
urn:cts:latinLit:phi0893.phi004:2.8.28	longe dissimilem noto celantia sucum,
urn:cts:latinLit:phi0893.phi004:2.8.29	ut vel continuo patuit, cum passeris atque
urn:cts:latinLit:phi0893.phi004:2.8.30	ingustata mihi porrexerit ilia rhombi.
urn:cts:latinLit:phi0893.phi004:2.8.31	post hoc me docuit melimela rubere minorem
urn:cts:latinLit:phi0893.phi004:2.8.32	ad lunam delecta. quid hoc intersit, ab ipso
urn:cts:latinLit:phi0893.phi004:2.8.33	audieris melius. tum Vibidius Balatroni
urn:cts:latinLit:phi0893.phi004:2.8.34	"nos nisi damnose bibimus, moriemur inulti,"
urn:cts:latinLit:phi0893.phi004:2.8.35	et calices poscit maiores. vertere pallor
urn:cts:latinLit:phi0893.phi004:2.8.36	tum parochi faciem nil sic metuentis ut acris
urn:cts:latinLit:phi0893.phi004:2.8.37	potores, vel quod maledicunt liberius vel
urn:cts:latinLit:phi0893.phi004:2.8.38	fervida quod subtile exsurdant vina palatum.
urn:cts:latinLit:phi0893.phi004:2.8.39	invertunt Allifanis vinaria tota
urn:cts:latinLit:phi0893.phi004:2.8.40	Vibidius Balatroque secutis omnibus: imi
urn:cts:latinLit:phi0893.phi004:2.8.41	convivae lecti nihilum nocuere lagoenis.
urn:cts:latinLit:phi0893.phi004:2.8.42	adfertur squillas inter murena natantis
urn:cts:latinLit:phi0893.phi004:2.8.43	in patina porrecta. sub hoc erus "haec gravida" inquit
urn:cts:latinLit:phi0893.phi004:2.8.44	"capta est, deterior post partum carne futura.
urn:cts:latinLit:phi0893.phi004:2.8.45	his mixtum ius est: oleo, quod prima Venafri
urn:cts:latinLit:phi0893.phi004:2.8.46	pressit cella; garo de sucis piscis Hiberi;
urn:cts:latinLit:phi0893.phi004:2.8.47	vino quinquenni, verum citra mare nato,
urn:cts:latinLit:phi0893.phi004:2.8.48	dum coquitur — cocto Chium sic convenit, ut non
urn:cts:latinLit:phi0893.phi004:2.8.49	hoc magis ullum aliud — ; pipere albo, non sine aceto,
urn:cts:latinLit:phi0893.phi004:2.8.50	quod Methymnaeam vitio mutaverit uvam.
urn:cts:latinLit:phi0893.phi004:2.8.51	erucas viridis, inulas ego primus amaras
urn:cts:latinLit:phi0893.phi004:2.8.52	monstravi incoquere; inlutos Curtillus echinos,
urn:cts:latinLit:phi0893.phi004:2.8.53	ut melius muria quod testa marina remittat."
urn:cts:latinLit:phi0893.phi004:2.8.54	interea suspensa gravis aulaea ruinas
urn:cts:latinLit:phi0893.phi004:2.8.55	in patinam fecere, trahentia pulveris atri
urn:cts:latinLit:phi0893.phi004:2.8.56	quantum non Aquilo Campanis excitat agris.
urn:cts:latinLit:phi0893.phi004:2.8.57	nos maius veriti, postquam nihil esse pericli
urn:cts:latinLit:phi0893.phi004:2.8.58	sensimus, erigimur; Rufus posito capite, ut si
urn:cts:latinLit:phi0893.phi004:2.8.59	filius inmaturus obisset, flere. quis esset
urn:cts:latinLit:phi0893.phi004:2.8.60	finis, ni sapiens sic Nomentanus amicum
urn:cts:latinLit:phi0893.phi004:2.8.61	tolleret: "heu, Fortuna, quis est crudelior in nos
urn:cts:latinLit:phi0893.phi004:2.8.62	te Deus? ut semper gaudes inludere rebus
urn:cts:latinLit:phi0893.phi004:2.8.63	humanis!" Varius mappa conpescere risum
urn:cts:latinLit:phi0893.phi004:2.8.64	vix poterat. Balatro suspendens omnia naso
urn:cts:latinLit:phi0893.phi004:2.8.65	"haec est condicio vivendi" aiebat, "eoque
urn:cts:latinLit:phi0893.phi004:2.8.66	responsura tuo numquam est par fama labori.
urn:cts:latinLit:phi0893.phi004:2.8.67	tene, ut ego accipiar laute, torquerier omni
urn:cts:latinLit:phi0893.phi004:2.8.68	sollicitudine districtum, ne panis adustus,
urn:cts:latinLit:phi0893.phi004:2.8.69	ne male conditum ius adponatur, ut omnes
urn:cts:latinLit:phi0893.phi004:2.8.70	praecincti recte pueri comptique ministrent.
urn:cts:latinLit:phi0893.phi004:2.8.71	adde hos praeterea casus, aulaea ruant si,
urn:cts:latinLit:phi0893.phi004:2.8.72	ut modo; si patinam pede lapsus frangat agaso.
urn:cts:latinLit:phi0893.phi004:2.8.73	sed convivatoris, uti ducis, ingenium res
urn:cts:latinLit:phi0893.phi004:2.8.74	adversae nudare solent, celare secundae."
urn:cts:latinLit:phi0893.phi004:2.8.75	Nasidienus ad haec "tibi Di, quaecumque preceris,
urn:cts:latinLit:phi0893.phi004:2.8.76	commoda dent: ita vir bonus es convivaque comis"
urn:cts:latinLit:phi0893.phi004:2.8.77	et soleas poscit. tum in lecto quoque videres
urn:cts:latinLit:phi0893.phi004:2.8.78	stridere secreta divisos aure susurros.'
urn:cts:latinLit:phi0893.phi004:2.8.79	'nullos his mallem ludos spectasse; sed illa
urn:cts:latinLit:phi0893.phi004:2.8.80	redde age quae deinceps risisti.' 'Vibidius dum
urn:cts:latinLit:phi0893.phi004:2.8.81	quaerit de pueris, num sit quoque fracta lagoena,
urn:cts:latinLit:phi0893.phi004:2.8.82	quod sibi poscenti non dentur pocula, dumque
urn:cts:latinLit:phi0893.phi004:2.8.83	ridetur fictis rerum Balatrone secundo,
urn:cts:latinLit:phi0893.phi004:2.8.84	Nasidiene, redis mutatae frontis, ut arte
urn:cts:latinLit:phi0893.phi004:2.8.85	emendaturus fortunam; deinde secuti
urn:cts:latinLit:phi0893.phi004:2.8.86	mazonomo pueri magno discerpta ferentes
urn:cts:latinLit:phi0893.phi004:2.8.87	membra gruis sparsi sale multo non sine farre,
urn:cts:latinLit:phi0893.phi004:2.8.88	pinguibus et ficis pastum iecur anseris albae
urn:cts:latinLit:phi0893.phi004:2.8.89	et leporum avolsos, ut multo suavius, armos,
urn:cts:latinLit:phi0893.phi004:2.8.90	quam si cum lumbis quis edit. tum pectore adusto
urn:cts:latinLit:phi0893.phi004:2.8.91	vidimus et merulas poni et sine clune palumbis,
urn:cts:latinLit:phi0893.phi004:2.8.92	suavis res, si non causas narraret earum et
urn:cts:latinLit:phi0893.phi004:2.8.93	naturas dominus; quem nos sic fugimus ulti,
urn:cts:latinLit:phi0893.phi004:2.8.94	ut nihil omnino gustaremus, velut illis
urn:cts:latinLit:phi0893.phi004:2.8.95	Canidia adflasset, peior serpentibus Afris.'
