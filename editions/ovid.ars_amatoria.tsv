urn:cts:latinLit:phi0959.phi001:1.1	Siquis in hoc artem populo non novit amandi,
urn:cts:latinLit:phi0959.phi001:1.2	Hoc legat et lecto carmine doctus amet.
urn:cts:latinLit:phi0959.phi001:1.3	Arte citae veloque rates remoque moventur,
urn:cts:latinLit:phi0959.phi001:1.4	Arte leves currus: arte regendus amor.
urn:cts:latinLit:phi0959.phi001:1.5	Curribus Automedon lentisque erat aptus habenis,
urn:cts:latinLit:phi0959.phi001:1.6	Tiphys in Haemonia puppe magister erat:
urn:cts:latinLit:phi0959.phi001:1.7	Me Venus artificem tenero praefecit Amori;
urn:cts:latinLit:phi0959.phi001:1.8	Tiphys et Automedon dicar Amoris ego.
urn:cts:latinLit:phi0959.phi001:1.9	Ille quidem ferus est et qui mihi saepe repugnet:
urn:cts:latinLit:phi0959.phi001:1.10	Sed puer est, aetas mollis et apta regi.
urn:cts:latinLit:phi0959.phi001:1.11	Phillyrides puerum cithara perfecit Achillem,
urn:cts:latinLit:phi0959.phi001:1.12	Atque animos placida contudit arte feros.
urn:cts:latinLit:phi0959.phi001:1.13	Qui totiens socios, totiens exterruit hostes,
urn:cts:latinLit:phi0959.phi001:1.14	Creditur annosum pertimuisse senem.
urn:cts:latinLit:phi0959.phi001:1.15	Quas Hector sensurus erat, poscente magistro
urn:cts:latinLit:phi0959.phi001:1.16	Verberibus iussas praebuit ille manus.
urn:cts:latinLit:phi0959.phi001:1.17	Aeacidae Chiron, ego sum praeceptor Amoris:
urn:cts:latinLit:phi0959.phi001:1.18	Saevus uterque puer, natus uterque dea.
urn:cts:latinLit:phi0959.phi001:1.19	Sed tamen et tauri cervix oneratur aratro,
urn:cts:latinLit:phi0959.phi001:1.20	Frenaque magnanimi dente teruntur equi;
urn:cts:latinLit:phi0959.phi001:1.21	Et mihi cedet Amor, quamvis mea vulneret arcu
urn:cts:latinLit:phi0959.phi001:1.22	Pectora, iactatas excutiatque faces.
urn:cts:latinLit:phi0959.phi001:1.23	Quo me fixit Amor, quo me violentius ussit,
urn:cts:latinLit:phi0959.phi001:1.24	Hoc melior facti vulneris ultor ero:
urn:cts:latinLit:phi0959.phi001:1.25	Non ego, Phoebe, datas a te mihi mentiar artes,
urn:cts:latinLit:phi0959.phi001:1.26	Nec nos ariae voce monemur avis,
urn:cts:latinLit:phi0959.phi001:1.27	Nec mihi sunt visae Clio Cliusque sorores
urn:cts:latinLit:phi0959.phi001:1.28	Servanti pecudes vallibus, Ascra, tuis:
urn:cts:latinLit:phi0959.phi001:1.29	Usus opus movet hoc: vati parete perito;
urn:cts:latinLit:phi0959.phi001:1.30	Vera canam: coeptis, mater Amoris, ades!
urn:cts:latinLit:phi0959.phi001:1.31	Este procul, vittae tenues, insigne pudoris,
urn:cts:latinLit:phi0959.phi001:1.32	Quaeque tegis medios, instita longa, pedes.
urn:cts:latinLit:phi0959.phi001:1.33	Nos venerem tutam concessaque furta canemus,
urn:cts:latinLit:phi0959.phi001:1.34	Inque meo nullum carmine crimen erit.
urn:cts:latinLit:phi0959.phi001:1.35	Principio, quod amare velis, reperire labora,
urn:cts:latinLit:phi0959.phi001:1.36	Qui nova nunc primum miles in arma venis.
urn:cts:latinLit:phi0959.phi001:1.37	Proximus huic labor est placitam exorare puellam:
urn:cts:latinLit:phi0959.phi001:1.38	Tertius, ut longo tempore duret amor.
urn:cts:latinLit:phi0959.phi001:1.39	Hic modus, haec nostro signabitur area curru:
urn:cts:latinLit:phi0959.phi001:1.40	Haec erit admissa meta terenda rota.
urn:cts:latinLit:phi0959.phi001:1.41	Dum licet, et loris passim potes ire solutis,
urn:cts:latinLit:phi0959.phi001:1.42	Elige cui dicas 'tu mihi sola places.'
urn:cts:latinLit:phi0959.phi001:1.43	Haec tibi non tenues veniet delapsa per auras:
urn:cts:latinLit:phi0959.phi001:1.44	Quaerenda est oculis apta puella tuis.
urn:cts:latinLit:phi0959.phi001:1.45	Scit bene venator, cervis ubi retia tendat,
urn:cts:latinLit:phi0959.phi001:1.46	Scit bene, qua frendens valle moretur aper;
urn:cts:latinLit:phi0959.phi001:1.47	Aucupibus noti frutices; qui sustinet hamos,
urn:cts:latinLit:phi0959.phi001:1.48	Novit quae multo pisce natentur aquae:
urn:cts:latinLit:phi0959.phi001:1.49	Tu quoque, materiam longo qui quaeris amori,
urn:cts:latinLit:phi0959.phi001:1.50	Ante frequens quo sit disce puella loco.
urn:cts:latinLit:phi0959.phi001:1.51	Non ego quaerentem vento dare vela iubebo,
urn:cts:latinLit:phi0959.phi001:1.52	Nec tibi, ut invenias, longa terenda via est.
urn:cts:latinLit:phi0959.phi001:1.53	Andromedan Perseus nigris portarit ab Indis,
urn:cts:latinLit:phi0959.phi001:1.54	Raptaque sit Phrygio Graia puella viro,
urn:cts:latinLit:phi0959.phi001:1.55	Tot tibi tamque dabit formosas Roma puellas,
urn:cts:latinLit:phi0959.phi001:1.56	'Haec habet' ut dicas 'quicquid in orbe fuit.'
urn:cts:latinLit:phi0959.phi001:1.57	Gargara quot segetes, quot habet Methymna racemos,
urn:cts:latinLit:phi0959.phi001:1.58	Aequore quot pisces, fronde teguntur aves,
urn:cts:latinLit:phi0959.phi001:1.59	Quot caelum stellas, tot habet tua Roma puellas:
urn:cts:latinLit:phi0959.phi001:1.60	Mater in Aeneae constitit urbe sui.
urn:cts:latinLit:phi0959.phi001:1.61	Seu caperis primis et adhuc crescentibus annis,
urn:cts:latinLit:phi0959.phi001:1.62	Ante oculos veniet vera puella tuos:
urn:cts:latinLit:phi0959.phi001:1.63	Sive cupis iuvenem, iuvenes tibi mille placebunt.
urn:cts:latinLit:phi0959.phi001:1.64	Cogeris voti nescius esse tui:
urn:cts:latinLit:phi0959.phi001:1.65	Seu te forte iuvat sera et sapientior aetas,
urn:cts:latinLit:phi0959.phi001:1.66	Hoc quoque, crede mihi, plenius agmen erit.
urn:cts:latinLit:phi0959.phi001:1.67	Tu modo Pompeia lentus spatiare sub umbra,
urn:cts:latinLit:phi0959.phi001:1.68	Cum sol Herculei terga leonis adit:
urn:cts:latinLit:phi0959.phi001:1.69	Aut ubi muneribus nati sua munera mater
urn:cts:latinLit:phi0959.phi001:1.70	Addidit, externo marmore dives opus.
urn:cts:latinLit:phi0959.phi001:1.71	Nec tibi vitetur quae, priscis sparsa tabellis,
urn:cts:latinLit:phi0959.phi001:1.72	Porticus auctoris Livia nomen habet:
urn:cts:latinLit:phi0959.phi001:1.73	Quaque parare necem miseris patruelibus ausae
urn:cts:latinLit:phi0959.phi001:1.74	Belides et stricto stat ferus ense pater.
urn:cts:latinLit:phi0959.phi001:1.75	Nec te praetereat Veneri ploratus Adonis,
urn:cts:latinLit:phi0959.phi001:1.76	Cultaque Iudaeo septima sacra Syro.
urn:cts:latinLit:phi0959.phi001:1.77	Nec fuge linigerae Memphitica templa iuvencae:
urn:cts:latinLit:phi0959.phi001:1.78	Multas illa facit, quod fuit ipsa Iovi.
urn:cts:latinLit:phi0959.phi001:1.79	Et fora conveniunt (quis credere possit?) amori:
urn:cts:latinLit:phi0959.phi001:1.80	Flammaque in arguto saepe reperta foro:
urn:cts:latinLit:phi0959.phi001:1.81	Subdita qua Veneris facto de marmore templo
urn:cts:latinLit:phi0959.phi001:1.82	Appias expressis ara pulsat aquis,
urn:cts:latinLit:phi0959.phi001:1.83	Illo saepe loco capitur consultus Amori,
urn:cts:latinLit:phi0959.phi001:1.84	Quique aliis cavit, non cavet ipse sibi:
urn:cts:latinLit:phi0959.phi001:1.85	Illo saepe loco desunt sua verba diserto,
urn:cts:latinLit:phi0959.phi001:1.86	Resque novae veniunt, causaque agenda sua est.
urn:cts:latinLit:phi0959.phi001:1.87	Hunc Venus e templis, quae sunt confinia, ridet:
urn:cts:latinLit:phi0959.phi001:1.88	Qui modo patronus, nunc cupit esse cliens.
urn:cts:latinLit:phi0959.phi001:1.89	Sed tu praecipue curvis venare theatris:
urn:cts:latinLit:phi0959.phi001:1.90	Haec loca sunt voto fertiliora tuo.
urn:cts:latinLit:phi0959.phi001:1.91	Illic invenies quod ames, quod ludere possis,
urn:cts:latinLit:phi0959.phi001:1.92	Quodque semel tangas, quodque tenere velis.
urn:cts:latinLit:phi0959.phi001:1.93	Ut redit itque frequens longum formica per agmen,
urn:cts:latinLit:phi0959.phi001:1.94	Granifero solitum cum vehit ore cibum,
urn:cts:latinLit:phi0959.phi001:1.95	Aut ut apes saltusque suos et olentia nactae
urn:cts:latinLit:phi0959.phi001:1.96	Pascua per flores et thyma summa volant,
urn:cts:latinLit:phi0959.phi001:1.97	Sic ruit ad celebres cultissima femina ludos:
urn:cts:latinLit:phi0959.phi001:1.98	Copia iudicium saepe morata meum est.
urn:cts:latinLit:phi0959.phi001:1.99	Spectatum veniunt, veniunt spectentur ut ipsae:
urn:cts:latinLit:phi0959.phi001:1.100	Ille locus casti damna pudoris habet.
urn:cts:latinLit:phi0959.phi001:1.101	Primus sollicitos fecisti, Romule, ludos,
urn:cts:latinLit:phi0959.phi001:1.102	Cum iuvit viduos rapta Sabina viros.
urn:cts:latinLit:phi0959.phi001:1.103	Tunc neque marmoreo pendebant vela theatro,
urn:cts:latinLit:phi0959.phi001:1.104	Nec fuerant liquido pulpita rubra croco;
urn:cts:latinLit:phi0959.phi001:1.105	Illic quas tulerant nemorosa Palatia, frondes
urn:cts:latinLit:phi0959.phi001:1.106	Simpliciter positae, scena sine arte fuit;
urn:cts:latinLit:phi0959.phi001:1.107	In gradibus sedit populus de caespite factis,
urn:cts:latinLit:phi0959.phi001:1.108	Qualibet hirsutas fronde tegente comas.
urn:cts:latinLit:phi0959.phi001:1.109	Respiciunt, oculisque notant sibi quisque puellam
urn:cts:latinLit:phi0959.phi001:1.110	Quam velit, et tacito pectore multa movent.
urn:cts:latinLit:phi0959.phi001:1.111	Dumque, rudem praebente modum tibicine Tusco,
urn:cts:latinLit:phi0959.phi001:1.112	Ludius aequatam ter pede pulsat humum,
urn:cts:latinLit:phi0959.phi001:1.113	In medio plausu (plausus tunc arte carebant)
urn:cts:latinLit:phi0959.phi001:1.114	Rex populo praedae signa petita dedit.
urn:cts:latinLit:phi0959.phi001:1.115	Protinus exiliunt, animum clamore fatentes,
urn:cts:latinLit:phi0959.phi001:1.116	Virginibus cupidas iniciuntque manus.
urn:cts:latinLit:phi0959.phi001:1.117	Ut fugiunt aquilas, timidissima turba, columbae,
urn:cts:latinLit:phi0959.phi001:1.118	Ut fugit invisos agna novella lupos:
urn:cts:latinLit:phi0959.phi001:1.119	Sic illae timuere viros sine more ruentes;
urn:cts:latinLit:phi0959.phi001:1.120	Constitit in nulla qui fuit ante color.
urn:cts:latinLit:phi0959.phi001:1.121	Nam timor unus erat, facies non una timoris:
urn:cts:latinLit:phi0959.phi001:1.122	Pars laniat crines, pars sine mente sedet;
urn:cts:latinLit:phi0959.phi001:1.123	Altera maesta silet, frustra vocat altera matrem:
urn:cts:latinLit:phi0959.phi001:1.124	Haec queritur, stupet haec; haec manet, illa fugit;
urn:cts:latinLit:phi0959.phi001:1.125	Ducuntur raptae, genialis praeda, puellae,
urn:cts:latinLit:phi0959.phi001:1.126	Et potuit multas ipse decere timor.
urn:cts:latinLit:phi0959.phi001:1.127	Siqua repugnarat nimium comitemque negabat,
urn:cts:latinLit:phi0959.phi001:1.128	Sublatam cupido vir tulit ipse sinu,
urn:cts:latinLit:phi0959.phi001:1.129	Atque ita 'quid teneros lacrimis corrumpis ocellos?
urn:cts:latinLit:phi0959.phi001:1.130	Quod matri pater est, hoc tibi' dixit 'ero.'
urn:cts:latinLit:phi0959.phi001:1.131	Romule, militibus scisti dare commoda solus:
urn:cts:latinLit:phi0959.phi001:1.132	Haec mihi si dederis commoda, miles ero.
urn:cts:latinLit:phi0959.phi001:1.133	Scilicet ex illo sollemnia more theatra
urn:cts:latinLit:phi0959.phi001:1.134	Nunc quoque formosis insidiosa manent.
urn:cts:latinLit:phi0959.phi001:1.135	Nec te nobilium fugiat certamen equorum;
urn:cts:latinLit:phi0959.phi001:1.136	Multa capax populi commoda Circus habet.
urn:cts:latinLit:phi0959.phi001:1.137	Nil opus est digitis, per quos arcana loquaris,
urn:cts:latinLit:phi0959.phi001:1.138	Nec tibi per nutus accipienda nota est:
urn:cts:latinLit:phi0959.phi001:1.139	Proximus a domina, nullo prohibente, sedeto,
urn:cts:latinLit:phi0959.phi001:1.140	Iunge tuum lateri qua potes usque latus;
urn:cts:latinLit:phi0959.phi001:1.141	Et bene, quod cogit, si nolis, linea iungi,
urn:cts:latinLit:phi0959.phi001:1.142	Quod tibi tangenda est lege puella loci.
urn:cts:latinLit:phi0959.phi001:1.143	Hic tibi quaeratur socii sermonis origo,
urn:cts:latinLit:phi0959.phi001:1.144	Et moveant primos publica verba sonos.
urn:cts:latinLit:phi0959.phi001:1.145	Cuius equi veniant, facito, studiose, requiras:
urn:cts:latinLit:phi0959.phi001:1.146	Nec mora, quisquis erit, cui favet illa, fave.
urn:cts:latinLit:phi0959.phi001:1.147	At cum pompa frequens caelestibus ibit eburnis,
urn:cts:latinLit:phi0959.phi001:1.148	Tu Veneri dominae plaude favente manu;
urn:cts:latinLit:phi0959.phi001:1.149	Utque fit, in gremium pulvis si forte puellae
urn:cts:latinLit:phi0959.phi001:1.150	Deciderit, digitis excutiendus erit:
urn:cts:latinLit:phi0959.phi001:1.151	Etsi nullus erit pulvis, tamen excute nullum:
urn:cts:latinLit:phi0959.phi001:1.152	Quaelibet officio causa sit apta tuo.
urn:cts:latinLit:phi0959.phi001:1.153	Pallia si terra nimium demissa iacebunt,
urn:cts:latinLit:phi0959.phi001:1.154	Collige, et inmunda sedulus effer humo;
urn:cts:latinLit:phi0959.phi001:1.155	Protinus, officii pretium, patiente puella
urn:cts:latinLit:phi0959.phi001:1.156	Contingent oculis crura videnda tuis.
urn:cts:latinLit:phi0959.phi001:1.157	Respice praeterea, post vos quicumque sedebit,
urn:cts:latinLit:phi0959.phi001:1.158	Ne premat opposito mollia terga genu.
urn:cts:latinLit:phi0959.phi001:1.159	Parva leves capiunt animos: fuit utile multis
urn:cts:latinLit:phi0959.phi001:1.160	Pulvinum facili composuisse manu.
urn:cts:latinLit:phi0959.phi001:1.161	Profuit et tenui ventos movisse tabella,
urn:cts:latinLit:phi0959.phi001:1.162	Et cava sub tenerum scamna dedisse pedem.
urn:cts:latinLit:phi0959.phi001:1.163	Hos aditus Circusque novo praebebit amori,
urn:cts:latinLit:phi0959.phi001:1.164	Sparsaque sollicito tristis harena foro.
urn:cts:latinLit:phi0959.phi001:1.165	Illa saepe puer Veneris pugnavit harena,
urn:cts:latinLit:phi0959.phi001:1.166	Et qui spectavit vulnera, vulnus habet.
urn:cts:latinLit:phi0959.phi001:1.167	Dum loquitur tangitque manum poscitque libellum
urn:cts:latinLit:phi0959.phi001:1.168	Et quaerit posito pignore, vincat uter,
urn:cts:latinLit:phi0959.phi001:1.169	Saucius ingemuit telumque volatile sensit,
urn:cts:latinLit:phi0959.phi001:1.170	Et pars spectati muneris ipse fuit.
urn:cts:latinLit:phi0959.phi001:1.171	Quid, modo cum belli navalis imagine Caesar
urn:cts:latinLit:phi0959.phi001:1.172	Persidas induxit Cecropiasque rates?
urn:cts:latinLit:phi0959.phi001:1.173	Nempe ab utroque mari iuvenes, ab utroque puellae
urn:cts:latinLit:phi0959.phi001:1.174	Venere, atque ingens orbis in Urbe fuit.
urn:cts:latinLit:phi0959.phi001:1.175	Quis non invenit turba, quod amaret, in illa?
urn:cts:latinLit:phi0959.phi001:1.176	Eheu, quam multos advena torsit amor!
urn:cts:latinLit:phi0959.phi001:1.177	Ecce, parat Caesar domito quod defuit orbi
urn:cts:latinLit:phi0959.phi001:1.178	Addere: nunc, oriens ultime, noster eris.
urn:cts:latinLit:phi0959.phi001:1.179	Parthe, dabis poenas: Crassi gaudete sepulti,
urn:cts:latinLit:phi0959.phi001:1.180	Signaque barbaricas non bene passa manus.
urn:cts:latinLit:phi0959.phi001:1.181	Ultor adest, primisque ducem profitetur in annis,
urn:cts:latinLit:phi0959.phi001:1.182	Bellaque non puero tractat agenda puer.
urn:cts:latinLit:phi0959.phi001:1.183	Parcite natales timidi numerare deorum:
urn:cts:latinLit:phi0959.phi001:1.184	Caesaribus virtus contigit ante diem.
urn:cts:latinLit:phi0959.phi001:1.185	Ingenium caeleste suis velocius annis
urn:cts:latinLit:phi0959.phi001:1.186	Surgit, et ignavae fert male damna morae.
urn:cts:latinLit:phi0959.phi001:1.187	Parvus erat, manibusque duos Tirynthius angues
urn:cts:latinLit:phi0959.phi001:1.188	Pressit, et in cunis iam Iove dignus erat.
urn:cts:latinLit:phi0959.phi001:1.189	Nunc quoque qui puer es, quantus tum, Bacche, fuisti,
urn:cts:latinLit:phi0959.phi001:1.190	Cum timuit thyrsos India victa tuos?
urn:cts:latinLit:phi0959.phi001:1.191	Auspiciis annisque patris, puer, arma movebis,
urn:cts:latinLit:phi0959.phi001:1.192	Et vinces annis auspiciisque patris:
urn:cts:latinLit:phi0959.phi001:1.193	Tale rudimentum tanto sub nomine debes,
urn:cts:latinLit:phi0959.phi001:1.194	Nunc iuvenum princeps, deinde future senum;
urn:cts:latinLit:phi0959.phi001:1.195	Cum tibi sint fratres, fratres ulciscere laesos:
urn:cts:latinLit:phi0959.phi001:1.196	Cumque pater tibi sit, iura tuere patris.
urn:cts:latinLit:phi0959.phi001:1.197	Induit arma tibi genitor patriaeque tuusque:
urn:cts:latinLit:phi0959.phi001:1.198	Hostis ab invito regna parente rapit;
urn:cts:latinLit:phi0959.phi001:1.199	Tu pia tela feres, sceleratas ille sagittas:
urn:cts:latinLit:phi0959.phi001:1.200	Stabit pro signis iusque piumque tuis.
urn:cts:latinLit:phi0959.phi001:1.201	Vincuntur causa Parthi: vincantur et armis;
urn:cts:latinLit:phi0959.phi001:1.202	Eoas Latio dux meus addat opes.
urn:cts:latinLit:phi0959.phi001:1.203	Marsque pater Caesarque pater, date numen eunti:
urn:cts:latinLit:phi0959.phi001:1.204	Nam deus e vobis alter es, alter eris.
urn:cts:latinLit:phi0959.phi001:1.205	Auguror, en, vinces; votivaque carmina reddam,
urn:cts:latinLit:phi0959.phi001:1.206	Et magno nobis ore sonandus eris.
urn:cts:latinLit:phi0959.phi001:1.207	Consistes, aciemque meis hortabere verbis;
urn:cts:latinLit:phi0959.phi001:1.208	O desint animis ne mea verba tuis!
urn:cts:latinLit:phi0959.phi001:1.209	Tergaque Parthorum Romanaque pectora dicam,
urn:cts:latinLit:phi0959.phi001:1.210	Telaque, ab averso quae iacit hostis equo.
urn:cts:latinLit:phi0959.phi001:1.211	Qui fugis ut vincas, quid victo, Parthe, relinquis?
urn:cts:latinLit:phi0959.phi001:1.212	Parthe, malum iam nunc Mars tuus omen habet.
urn:cts:latinLit:phi0959.phi001:1.213	Ergo erit illa dies, qua tu, pulcherrime rerum,
urn:cts:latinLit:phi0959.phi001:1.214	Quattuor in niveis aureus ibis equis.
urn:cts:latinLit:phi0959.phi001:1.215	Ibunt ante duces onerati colla catenis,
urn:cts:latinLit:phi0959.phi001:1.216	Ne possint tuti, qua prius, esse fuga.
urn:cts:latinLit:phi0959.phi001:1.217	Spectabunt laeti iuvenes mixtaeque puellae,
urn:cts:latinLit:phi0959.phi001:1.218	Diffundetque animos omnibus ista dies.
urn:cts:latinLit:phi0959.phi001:1.219	Atque aliqua ex illis cum regum nomina quaeret,
urn:cts:latinLit:phi0959.phi001:1.220	Quae loca, qui montes, quaeve ferantur aquae,
urn:cts:latinLit:phi0959.phi001:1.221	Omnia responde, nec tantum siqua rogabit;
urn:cts:latinLit:phi0959.phi001:1.222	Et quae nescieris, ut bene nota refer.
urn:cts:latinLit:phi0959.phi001:1.223	Hic est Euphrates, praecinctus harundine frontem:
urn:cts:latinLit:phi0959.phi001:1.224	Cui coma dependet caerula, Tigris erit.
urn:cts:latinLit:phi0959.phi001:1.225	Hos facito Armenios; haec est Danaia Persis:
urn:cts:latinLit:phi0959.phi001:1.226	Urbs in Achaemeniis vallibus ista fuit.
urn:cts:latinLit:phi0959.phi001:1.227	Ille vel ille, duces; et erunt quae nomina dicas,
urn:cts:latinLit:phi0959.phi001:1.228	Si poteris, vere, si minus, apta tamen.
urn:cts:latinLit:phi0959.phi001:1.229	Dant etiam positis aditum convivia mensis:
urn:cts:latinLit:phi0959.phi001:1.230	Est aliquid praeter vina, quod inde petas.
urn:cts:latinLit:phi0959.phi001:1.231	Saepe illic positi teneris adducta lacertis
urn:cts:latinLit:phi0959.phi001:1.232	Purpureus Bacchi cornua pressit Amor:
urn:cts:latinLit:phi0959.phi001:1.233	Vinaque cum bibulas sparsere Cupidinis alas,
urn:cts:latinLit:phi0959.phi001:1.234	Permanet et capto stat gravis ille loco.
urn:cts:latinLit:phi0959.phi001:1.235	Ille quidem pennas velociter excutit udas:
urn:cts:latinLit:phi0959.phi001:1.236	Sed tamen et spargi pectus amore nocet.
urn:cts:latinLit:phi0959.phi001:1.237	Vina parant animos faciuntque caloribus aptos:
urn:cts:latinLit:phi0959.phi001:1.238	Cura fugit multo diluiturque mero.
urn:cts:latinLit:phi0959.phi001:1.239	Tunc veniunt risus, tum pauper cornua sumit,
urn:cts:latinLit:phi0959.phi001:1.240	Tum dolor et curae rugaque frontis abit.
urn:cts:latinLit:phi0959.phi001:1.241	Tunc aperit mentes aevo rarissima nostro
urn:cts:latinLit:phi0959.phi001:1.242	Simplicitas, artes excutiente deo.
urn:cts:latinLit:phi0959.phi001:1.243	Illic saepe animos iuvenum rapuere puellae,
urn:cts:latinLit:phi0959.phi001:1.244	Et Venus in vinis ignis in igne fuit.
urn:cts:latinLit:phi0959.phi001:1.245	Hic tu fallaci nimium ne crede lucernae:
urn:cts:latinLit:phi0959.phi001:1.246	Iudicio formae noxque merumque nocent.
urn:cts:latinLit:phi0959.phi001:1.247	Luce deas caeloque Paris spectavit aperto,
urn:cts:latinLit:phi0959.phi001:1.248	Cum dixit Veneri 'vincis utramque, Venus.'
urn:cts:latinLit:phi0959.phi001:1.249	Nocte latent mendae, vitioque ignoscitur omni,
urn:cts:latinLit:phi0959.phi001:1.250	Horaque formosam quamlibet illa facit.
urn:cts:latinLit:phi0959.phi001:1.251	Consule de gemmis, de tincta murice lana,
urn:cts:latinLit:phi0959.phi001:1.252	Consule de facie corporibusque diem.
urn:cts:latinLit:phi0959.phi001:1.253	Quid tibi femineos coetus venatibus aptos
urn:cts:latinLit:phi0959.phi001:1.254	Enumerem? numero cedet harena meo.
urn:cts:latinLit:phi0959.phi001:1.255	Quid referam Baias, praetextaque litora velis,
urn:cts:latinLit:phi0959.phi001:1.256	Et quae de calido sulpure fumat aqua?
urn:cts:latinLit:phi0959.phi001:1.257	Hinc aliquis vulnus referens in pectore dixit
urn:cts:latinLit:phi0959.phi001:1.258	'Non haec, ut fama est, unda salubris erat.'
urn:cts:latinLit:phi0959.phi001:1.259	Ecce suburbanae templum nemorale Dianae
urn:cts:latinLit:phi0959.phi001:1.260	Partaque per gladios regna nocente manu:
urn:cts:latinLit:phi0959.phi001:1.261	Illa, quod est virgo, quod tela Cupidinis odit,
urn:cts:latinLit:phi0959.phi001:1.262	Multa dedit populo vulnera, multa dabit.
urn:cts:latinLit:phi0959.phi001:1.263	Hactenus, unde legas quod ames, ubi retia ponas,
urn:cts:latinLit:phi0959.phi001:1.264	Praecipit imparibus vecta Thalea rotis.
urn:cts:latinLit:phi0959.phi001:1.265	Nunc tibi, quae placuit, quas sit capienda per artes,
urn:cts:latinLit:phi0959.phi001:1.266	Dicere praecipuae molior artis opus.
urn:cts:latinLit:phi0959.phi001:1.267	Quisquis ubique, viri, dociles advertite mentes,
urn:cts:latinLit:phi0959.phi001:1.268	Pollicitisque favens, vulgus, adeste meis.
urn:cts:latinLit:phi0959.phi001:1.269	Prima tuae menti veniat fiducia, cunctas
urn:cts:latinLit:phi0959.phi001:1.270	Posse capi; capies, tu modo tende plagas.
urn:cts:latinLit:phi0959.phi001:1.271	Vere prius volucres taceant, aestate cicadae,
urn:cts:latinLit:phi0959.phi001:1.272	Maenalius lepori det sua terga canis,
urn:cts:latinLit:phi0959.phi001:1.273	Femina quam iuveni blande temptata repugnet:
urn:cts:latinLit:phi0959.phi001:1.274	Haec quoque, quam poteris credere nolle, volet.
urn:cts:latinLit:phi0959.phi001:1.275	Utque viro furtiva venus, sic grata puellae:
urn:cts:latinLit:phi0959.phi001:1.276	Vir male dissimulat: tectius illa cupit.
urn:cts:latinLit:phi0959.phi001:1.277	Conveniat maribus, nequam nos ante rogemus,
urn:cts:latinLit:phi0959.phi001:1.278	Femina iam partes victa rogantis agat.
urn:cts:latinLit:phi0959.phi001:1.279	Mollibus in pratis admugit femina tauro:
urn:cts:latinLit:phi0959.phi001:1.280	Femina cornipedi semper adhinnit equo.
urn:cts:latinLit:phi0959.phi001:1.281	Parcior in nobis nec tam furiosa libido:
urn:cts:latinLit:phi0959.phi001:1.282	Legitimum finem flamma virilis habet.
urn:cts:latinLit:phi0959.phi001:1.283	Byblida quid referam, vetito quae fratris amore
urn:cts:latinLit:phi0959.phi001:1.284	Arsit et est laqueo fortiter ulta nefas?
urn:cts:latinLit:phi0959.phi001:1.285	Myrrha patrem, sed non qua filia debet, amavit,
urn:cts:latinLit:phi0959.phi001:1.286	Et nunc obducto cortice pressa latet:
urn:cts:latinLit:phi0959.phi001:1.287	Illius lacrimis, quas arbore fundit odora,
urn:cts:latinLit:phi0959.phi001:1.288	Unguimur, et dominae nomina gutta tenet.
urn:cts:latinLit:phi0959.phi001:1.289	Forte sub umbrosis nemorosae vallibus Idae
urn:cts:latinLit:phi0959.phi001:1.290	Candidus, armenti gloria, taurus erat,
urn:cts:latinLit:phi0959.phi001:1.291	Signatus tenui media inter cornua nigro:
urn:cts:latinLit:phi0959.phi001:1.292	Una fuit labes, cetera lactis erant.
urn:cts:latinLit:phi0959.phi001:1.293	Illum Cnosiadesque Cydoneaeque iuvencae
urn:cts:latinLit:phi0959.phi001:1.294	Optarunt tergo sustinuisse suo.
urn:cts:latinLit:phi0959.phi001:1.295	Pasipha fieri gaudebat adultera tauri;
urn:cts:latinLit:phi0959.phi001:1.296	Invida formosas oderat illa boves.
urn:cts:latinLit:phi0959.phi001:1.297	Nota cano: non hoc, centum quae sustinet urbes,
urn:cts:latinLit:phi0959.phi001:1.298	Quamvis sit mendax, Creta negare potest.
urn:cts:latinLit:phi0959.phi001:1.299	Ipsa novas frondes et prata tenerrima tauro
urn:cts:latinLit:phi0959.phi001:1.300	Fertur inadsueta subsecuisse manu.
urn:cts:latinLit:phi0959.phi001:1.301	It comes armentis, nec ituram cura moratur
urn:cts:latinLit:phi0959.phi001:1.302	Coniugis, et Minos a bove victus erat.
urn:cts:latinLit:phi0959.phi001:1.303	Quo tibi, Pasipha, pretiosas sumere vestes?
urn:cts:latinLit:phi0959.phi001:1.304	Ille tuus nullas sentit adulter opes.
urn:cts:latinLit:phi0959.phi001:1.305	Quid tibi cum speculo, montana armenta petenti?
urn:cts:latinLit:phi0959.phi001:1.306	Quid totiens positas fingis, inepta, comas?
urn:cts:latinLit:phi0959.phi001:1.307	Crede tamen speculo, quod te negat esse iuvencam.
urn:cts:latinLit:phi0959.phi001:1.308	Quam cuperes fronti cornua nata tuae!
urn:cts:latinLit:phi0959.phi001:1.309	Sive placet Minos, nullus quaeratur adulter:
urn:cts:latinLit:phi0959.phi001:1.310	Sive virum mavis fallere, falle viro!
urn:cts:latinLit:phi0959.phi001:1.311	In nemus et saltus thalamo regina relicto
urn:cts:latinLit:phi0959.phi001:1.312	Fertur, ut Aonio concita Baccha deo.
urn:cts:latinLit:phi0959.phi001:1.313	A, quotiens vaccam vultu spectavit iniquo,
urn:cts:latinLit:phi0959.phi001:1.314	Et dixit 'domino cur placet ista meo?
urn:cts:latinLit:phi0959.phi001:1.315	Aspice, ut ante ipsum teneris exultet in herbis:
urn:cts:latinLit:phi0959.phi001:1.316	Nec dubito, quin se stulta decere putet.'
urn:cts:latinLit:phi0959.phi001:1.317	Dixit, et ingenti iamdudum de grege duci
urn:cts:latinLit:phi0959.phi001:1.318	Iussit et inmeritam sub iuga curva trahi,
urn:cts:latinLit:phi0959.phi001:1.319	Aut cadere ante aras commentaque sacra coegit,
urn:cts:latinLit:phi0959.phi001:1.320	Et tenuit laeta paelicis exta manu.
urn:cts:latinLit:phi0959.phi001:1.321	Paelicibus quotiens placavit numina caesis,
urn:cts:latinLit:phi0959.phi001:1.322	Atque ait, exta tenens 'ite, placete meo!'
urn:cts:latinLit:phi0959.phi001:1.323	Et modo se Europen fieri, modo postulat Io,
urn:cts:latinLit:phi0959.phi001:1.324	Altera quod bos est, altera vecta bove.
urn:cts:latinLit:phi0959.phi001:1.325	Hanc tamen implevit, vacca deceptus acerna,
urn:cts:latinLit:phi0959.phi001:1.326	Dux gregis, et partu proditus auctor erat.
urn:cts:latinLit:phi0959.phi001:1.327	Cressa Thyesteo si se abstinuisset amore
urn:cts:latinLit:phi0959.phi001:1.328	(Et quantum est uno posse carere viro?),
urn:cts:latinLit:phi0959.phi001:1.329	Non medium rupisset iter, curruque retorto
urn:cts:latinLit:phi0959.phi001:1.330	Auroram versis Phoebus adisset equis.
urn:cts:latinLit:phi0959.phi001:1.331	Filia purpureos Niso furata capillos
urn:cts:latinLit:phi0959.phi001:1.332	Pube premit rabidos inguinibusque canes.
urn:cts:latinLit:phi0959.phi001:1.333	Qui Martem terra, Neptunum effugit in undis,
urn:cts:latinLit:phi0959.phi001:1.334	Coniugis Atrides victima dira fuit.
urn:cts:latinLit:phi0959.phi001:1.335	Cui non defleta est Ephyraeae flamma Cresae,
urn:cts:latinLit:phi0959.phi001:1.336	Et nece natorum sanguinolenta parens?
urn:cts:latinLit:phi0959.phi001:1.337	Flevit Amyntorides per inania lumina Phoenix:
urn:cts:latinLit:phi0959.phi001:1.338	Hippolytum pavidi diripuistis equi.
urn:cts:latinLit:phi0959.phi001:1.339	Quid fodis inmeritis, Phineu, sua lumina natis?
urn:cts:latinLit:phi0959.phi001:1.340	Poena reversura est in caput ista tuum.
urn:cts:latinLit:phi0959.phi001:1.341	Omnia feminea sunt ista libidine mota;
urn:cts:latinLit:phi0959.phi001:1.342	Acrior est nostra, plusque furoris habet.
urn:cts:latinLit:phi0959.phi001:1.343	Ergo age, ne dubita cunctas sperare puellas;
urn:cts:latinLit:phi0959.phi001:1.344	Vix erit e multis, quae neget, una, tibi.
urn:cts:latinLit:phi0959.phi001:1.345	Quae dant quaeque negant, gaudent tamen esse rogatae:
urn:cts:latinLit:phi0959.phi001:1.346	Ut iam fallaris, tuta repulsa tua est.
urn:cts:latinLit:phi0959.phi001:1.347	Sed cur fallaris, cum sit nova grata voluptas
urn:cts:latinLit:phi0959.phi001:1.348	Et capiant animos plus aliena suis?
urn:cts:latinLit:phi0959.phi001:1.349	Fertilior seges est alienis semper in agris,
urn:cts:latinLit:phi0959.phi001:1.350	Vicinumque pecus grandius uber habet.
urn:cts:latinLit:phi0959.phi001:1.351	Sed prius ancillam captandae nosse puellae
urn:cts:latinLit:phi0959.phi001:1.352	Cura sit: accessus molliet illa tuos.
urn:cts:latinLit:phi0959.phi001:1.353	Proxima consiliis dominae sit ut illa, videto,
urn:cts:latinLit:phi0959.phi001:1.354	Neve parum tacitis conscia fida iocis.
urn:cts:latinLit:phi0959.phi001:1.355	Hanc tu pollicitis, hanc tu corrumpe rogando:
urn:cts:latinLit:phi0959.phi001:1.356	Quod petis, ex facili, si volet illa, feres.
urn:cts:latinLit:phi0959.phi001:1.357	Illa leget tempus (medici quoque tempora servant)
urn:cts:latinLit:phi0959.phi001:1.358	Quo facilis dominae mens sit et apta capi.
urn:cts:latinLit:phi0959.phi001:1.359	Mens erit apta capi tum, cum laetissima rerum
urn:cts:latinLit:phi0959.phi001:1.360	Ut seges in pingui luxuriabit humo.
urn:cts:latinLit:phi0959.phi001:1.361	Pectora dum gaudent nec sunt adstricta dolore,
urn:cts:latinLit:phi0959.phi001:1.362	Ipsa patent, blanda tum subit arte Venus.
urn:cts:latinLit:phi0959.phi001:1.363	Tum, cum tristis erat, defensa est Ilios armis:
urn:cts:latinLit:phi0959.phi001:1.364	Militibus gravidum laeta recepit equum.
urn:cts:latinLit:phi0959.phi001:1.365	Tum quoque temptanda est, cum paelice laesa dolebit:
urn:cts:latinLit:phi0959.phi001:1.366	Tum facies opera, ne sit inulta, tua.
urn:cts:latinLit:phi0959.phi001:1.367	Hanc matutinos pectens ancilla capillos
urn:cts:latinLit:phi0959.phi001:1.368	Incitet, et velo remigis addat opem,
urn:cts:latinLit:phi0959.phi001:1.369	Et secum tenui suspirans murmure dicat
urn:cts:latinLit:phi0959.phi001:1.370	'At, puto, non poteras ipsa referre vicem.'
urn:cts:latinLit:phi0959.phi001:1.371	Tum de te narret, tum persuadentia verba
urn:cts:latinLit:phi0959.phi001:1.372	Addat, et insano iuret amore mori.
urn:cts:latinLit:phi0959.phi001:1.373	Sed propera, ne vela cadant auraeque residant:
urn:cts:latinLit:phi0959.phi001:1.374	Ut fragilis glacies, interit ira mora.
urn:cts:latinLit:phi0959.phi001:1.375	Quaeris, an hanc ipsam prosit violare ministram?
urn:cts:latinLit:phi0959.phi001:1.376	Talibus admissis alea grandis inest.
urn:cts:latinLit:phi0959.phi001:1.377	Haec a concubitu fit sedula, tardior illa,
urn:cts:latinLit:phi0959.phi001:1.378	Haec dominae munus te parat, illa sibi.
urn:cts:latinLit:phi0959.phi001:1.379	Casus in eventu est: licet hic indulgeat ausis,
urn:cts:latinLit:phi0959.phi001:1.380	Consilium tamen est abstinuisse meum.
urn:cts:latinLit:phi0959.phi001:1.381	Non ego per praeceps et acuta cacumina vadam,
urn:cts:latinLit:phi0959.phi001:1.382	Nec iuvenum quisquam me duce captus erit.
urn:cts:latinLit:phi0959.phi001:1.383	Si tamen illa tibi, dum dat recipitque tabellas,
urn:cts:latinLit:phi0959.phi001:1.384	Corpore, non tantum sedulitate placet,
urn:cts:latinLit:phi0959.phi001:1.385	Fac domina potiare prius, comes illa sequatur:
urn:cts:latinLit:phi0959.phi001:1.386	Non tibi ab ancilla est incipienda venus.
urn:cts:latinLit:phi0959.phi001:1.387	Hoc unum moneo, siquid modo creditur arti,
urn:cts:latinLit:phi0959.phi001:1.388	Nec mea dicta rapax per mare ventus agit:
urn:cts:latinLit:phi0959.phi001:1.389	Aut non temptaris aut perfice! tollitur index,
urn:cts:latinLit:phi0959.phi001:1.390	Cum semel in partem criminis ipsa venit.
urn:cts:latinLit:phi0959.phi001:1.391	Non avis utiliter viscatis effugit alis;
urn:cts:latinLit:phi0959.phi001:1.392	Non bene de laxis cassibus exit aper.
urn:cts:latinLit:phi0959.phi001:1.393	Saucius arrepto piscis teneatur ab hamo:
urn:cts:latinLit:phi0959.phi001:1.394	Perprime temptatam, nec nisi victor abi.
urn:cts:latinLit:phi0959.phi001:1.395	 Tunc neque te prodet communi noxia culpa,
urn:cts:latinLit:phi0959.phi001:1.396	Factaque erunt dominae dictaque nota tibi.
urn:cts:latinLit:phi0959.phi001:1.397	Sed bene celetur: bene si celabitur index,
urn:cts:latinLit:phi0959.phi001:1.398	Notitiae suberit semper amica tuae.
urn:cts:latinLit:phi0959.phi001:1.399	Tempora qui solis operosa colentibus arva,
urn:cts:latinLit:phi0959.phi001:1.400	Fallitur, et nautis aspicienda putat;
urn:cts:latinLit:phi0959.phi001:1.401	Nec semper credenda ceres fallacibus arvis,
urn:cts:latinLit:phi0959.phi001:1.402	Nec semper viridi concava puppis aquae,
urn:cts:latinLit:phi0959.phi001:1.403	Nec teneras semper tutum captare puellas:
urn:cts:latinLit:phi0959.phi001:1.404	Saepe dato melius tempore fiet idem.
urn:cts:latinLit:phi0959.phi001:1.405	Sive dies suberit natalis, sive Kalendae,
urn:cts:latinLit:phi0959.phi001:1.406	Quas Venerem Marti continuasse iuvat,
urn:cts:latinLit:phi0959.phi001:1.407	Sive erit ornatus non ut fuit ante sigillis,
urn:cts:latinLit:phi0959.phi001:1.408	Sed regum positas Circus habebit opes,
urn:cts:latinLit:phi0959.phi001:1.409	Differ opus: tunc tristis hiems, tunc Pliades instant,
urn:cts:latinLit:phi0959.phi001:1.410	Tunc tener aequorea mergitur Haedus aqua;
urn:cts:latinLit:phi0959.phi001:1.411	Tunc bene desinitur: tunc siquis creditur alto,
urn:cts:latinLit:phi0959.phi001:1.412	Vix tenuit lacerae naufraga membra ratis.
urn:cts:latinLit:phi0959.phi001:1.413	Tu licet incipias qua flebilis Allia luce
urn:cts:latinLit:phi0959.phi001:1.414	Vulneribus Latiis sanguinolenta fluit,
urn:cts:latinLit:phi0959.phi001:1.415	Quaque die redeunt, rebus minus apta gerendis,
urn:cts:latinLit:phi0959.phi001:1.416	Culta Palaestino septima festa Syro.
urn:cts:latinLit:phi0959.phi001:1.417	Magna superstitio tibi sit natalis amicae:
urn:cts:latinLit:phi0959.phi001:1.418	Quaque aliquid dandum est, illa sit atra dies.
urn:cts:latinLit:phi0959.phi001:1.419	Cum bene vitaris, tamen auferet; invenit artem
urn:cts:latinLit:phi0959.phi001:1.420	Femina, qua cupidi carpat amantis opes.
urn:cts:latinLit:phi0959.phi001:1.421	Institor ad dominam veniet discinctus emacem,
urn:cts:latinLit:phi0959.phi001:1.422	Expediet merces teque sedente suas:
urn:cts:latinLit:phi0959.phi001:1.423	Quas illa, inspicias, sapere ut videare, rogabit:
urn:cts:latinLit:phi0959.phi001:1.424	Oscula deinde dabit; deinde rogabit, emas.
urn:cts:latinLit:phi0959.phi001:1.425	Hoc fore contentam multos iurabit in annos,
urn:cts:latinLit:phi0959.phi001:1.426	Nunc opus esse sibi, nunc bene dicet emi.
urn:cts:latinLit:phi0959.phi001:1.427	Si non esse domi, quos des, causabere nummos,
urn:cts:latinLit:phi0959.phi001:1.428	Littera poscetur --- ne didicisse iuvet.
urn:cts:latinLit:phi0959.phi001:1.429	Quid, quasi natali cum poscit munera libo,
urn:cts:latinLit:phi0959.phi001:1.430	Et, quotiens opus est, nascitur illa, sibi?
urn:cts:latinLit:phi0959.phi001:1.431	Quid, cum mendaci damno maestissima plorat,
urn:cts:latinLit:phi0959.phi001:1.432	Elapsusque cava fingitur aure lapis?
urn:cts:latinLit:phi0959.phi001:1.433	Multa rogant utenda dari, data reddere nolunt:
urn:cts:latinLit:phi0959.phi001:1.434	Perdis, et in damno gratia nulla tuo.
urn:cts:latinLit:phi0959.phi001:1.435	Non mihi, sacrilegas meretricum ut persequar artes,
urn:cts:latinLit:phi0959.phi001:1.436	Cum totidem linguis sint satis ora decem.
urn:cts:latinLit:phi0959.phi001:1.437	Cera vadum temptet, rasis infusa tabellis:
urn:cts:latinLit:phi0959.phi001:1.438	Cera tuae primum conscia mentis eat.
urn:cts:latinLit:phi0959.phi001:1.439	Blanditias ferat illa tuas imitataque amantem
urn:cts:latinLit:phi0959.phi001:1.440	Verba; nec exiguas, quisquis es, adde preces.
urn:cts:latinLit:phi0959.phi001:1.441	Hectora donavit Priamo prece motus Achilles;
urn:cts:latinLit:phi0959.phi001:1.442	Flectitur iratus voce rogante deus.
urn:cts:latinLit:phi0959.phi001:1.443	Promittas facito: quid enim promittere laedit?
urn:cts:latinLit:phi0959.phi001:1.444	Pollicitis dives quilibet esse potest.
urn:cts:latinLit:phi0959.phi001:1.445	Spes tenet in tempus, semel est si credita, longum:
urn:cts:latinLit:phi0959.phi001:1.446	Illa quidem fallax, sed tamen apta dea est.
urn:cts:latinLit:phi0959.phi001:1.447	Si dederis aliquid, poteris ratione relinqui:
urn:cts:latinLit:phi0959.phi001:1.448	Praeteritum tulerit, perdideritque nihil.
urn:cts:latinLit:phi0959.phi001:1.449	At quod non dederis, semper videare daturus:
urn:cts:latinLit:phi0959.phi001:1.450	Sic dominum sterilis saepe fefellit ager:
urn:cts:latinLit:phi0959.phi001:1.451	Sic, ne perdiderit, non cessat perdere lusor,
urn:cts:latinLit:phi0959.phi001:1.452	Et revocat cupidas alea saepe manus.
urn:cts:latinLit:phi0959.phi001:1.453	Hoc opus, hic labor est, primo sine munere iungi;
urn:cts:latinLit:phi0959.phi001:1.454	Ne dederit gratis quae dedit, usque dabit.
urn:cts:latinLit:phi0959.phi001:1.455	Ergo eat et blandis peraretur littera verbis,
urn:cts:latinLit:phi0959.phi001:1.456	Exploretque animos, primaque temptet iter.
urn:cts:latinLit:phi0959.phi001:1.457	Littera Cydippen pomo perlata fefellit,
urn:cts:latinLit:phi0959.phi001:1.458	Insciaque est verbis capta puella suis.
urn:cts:latinLit:phi0959.phi001:1.459	Disce bonas artes, moneo, Romana iuventus,
urn:cts:latinLit:phi0959.phi001:1.460	Non tantum trepidos ut tueare reos;
urn:cts:latinLit:phi0959.phi001:1.461	Quam populus iudexque gravis lectusque senatus,
urn:cts:latinLit:phi0959.phi001:1.462	Tam dabit eloquio victa puella manus.
urn:cts:latinLit:phi0959.phi001:1.463	Sed lateant vires, nec sis in fronte disertus;
urn:cts:latinLit:phi0959.phi001:1.464	Effugiant voces verba molesta tuae.
urn:cts:latinLit:phi0959.phi001:1.465	Quis, nisi mentis inops, tenerae declamat amicae?
urn:cts:latinLit:phi0959.phi001:1.466	Saepe valens odii littera causa fuit.
urn:cts:latinLit:phi0959.phi001:1.467	Sit tibi credibilis sermo consuetaque verba,
urn:cts:latinLit:phi0959.phi001:1.468	Blanda tamen, praesens ut videare loqui.
urn:cts:latinLit:phi0959.phi001:1.469	Si non accipiet scriptum, inlectumque remittet,
urn:cts:latinLit:phi0959.phi001:1.470	Lecturam spera, propositumque tene.
urn:cts:latinLit:phi0959.phi001:1.471	Tempore difficiles veniunt ad aratra iuvenci,
urn:cts:latinLit:phi0959.phi001:1.472	Tempore lenta pati frena docentur equi:
urn:cts:latinLit:phi0959.phi001:1.473	Ferreus adsiduo consumitur anulus usu,
urn:cts:latinLit:phi0959.phi001:1.474	Interit adsidua vomer aduncus humo.
urn:cts:latinLit:phi0959.phi001:1.475	Quid magis est saxo durum, quid mollius unda?
urn:cts:latinLit:phi0959.phi001:1.476	Dura tamen molli saxa cavantur aqua.
urn:cts:latinLit:phi0959.phi001:1.477	Penelopen ipsam, persta modo, tempore vinces:
urn:cts:latinLit:phi0959.phi001:1.478	Capta vides sero Pergama, capta tamen.
urn:cts:latinLit:phi0959.phi001:1.479	Legerit, et nolit rescribere? cogere noli:
urn:cts:latinLit:phi0959.phi001:1.480	Tu modo blanditias fac legat usque tuas.
urn:cts:latinLit:phi0959.phi001:1.481	Quae voluit legisse, volet rescribere lectis:
urn:cts:latinLit:phi0959.phi001:1.482	Per numeros venient ista gradusque suos.
urn:cts:latinLit:phi0959.phi001:1.483	Forsitan et primo veniet tibi littera tristis,
urn:cts:latinLit:phi0959.phi001:1.484	Quaeque roget, ne se sollicitare velis.
urn:cts:latinLit:phi0959.phi001:1.485	Quod rogat illa, timet; quod non rogat, optat, ut instes;
urn:cts:latinLit:phi0959.phi001:1.486	Insequere, et voti postmodo compos eris.
urn:cts:latinLit:phi0959.phi001:1.487	Interea, sive illa toro resupina feretur,
urn:cts:latinLit:phi0959.phi001:1.488	Lecticam dominae dissimulanter adi,
urn:cts:latinLit:phi0959.phi001:1.489	Neve aliquis verbis odiosas offerat auris,
urn:cts:latinLit:phi0959.phi001:1.490	Qua potes ambiguis callidus abde notis.
urn:cts:latinLit:phi0959.phi001:1.491	Seu pedibus vacuis illi spatiosa teretur
urn:cts:latinLit:phi0959.phi001:1.492	Porticus, hic socias tu quoque iunge moras:
urn:cts:latinLit:phi0959.phi001:1.493	Et modo praecedas facito, modo terga sequaris,
urn:cts:latinLit:phi0959.phi001:1.494	Et modo festines, et modo lentus eas:
urn:cts:latinLit:phi0959.phi001:1.495	Nec tibi de mediis aliquot transire columnas
urn:cts:latinLit:phi0959.phi001:1.496	Sit pudor, aut lateri continuasse latus;
urn:cts:latinLit:phi0959.phi001:1.497	Nec sine te curvo sedeat speciosa theatro:
urn:cts:latinLit:phi0959.phi001:1.498	Quod spectes, umeris adferet illa suis.
urn:cts:latinLit:phi0959.phi001:1.499	Illam respicias, illam mirere licebit:
urn:cts:latinLit:phi0959.phi001:1.500	Multa supercilio, multa loquare notis.
urn:cts:latinLit:phi0959.phi001:1.501	Et plaudas, aliquam mimo saltante puellam:
urn:cts:latinLit:phi0959.phi001:1.502	Et faveas illi, quisquis agatur amans.
urn:cts:latinLit:phi0959.phi001:1.503	Cum surgit, surges; donec sedet illa, sedebis;
urn:cts:latinLit:phi0959.phi001:1.504	Arbitrio dominae tempora perde tuae.
urn:cts:latinLit:phi0959.phi001:1.505	Sed tibi nec ferro placeat torquere capillos,
urn:cts:latinLit:phi0959.phi001:1.506	Nec tua mordaci pumice crura teras.
urn:cts:latinLit:phi0959.phi001:1.507	Ista iube faciant, quorum Cybelea mater
urn:cts:latinLit:phi0959.phi001:1.508	Concinitur Phrygiis exululata modis.
urn:cts:latinLit:phi0959.phi001:1.509	Forma viros neglecta decet; Minoida Theseus
urn:cts:latinLit:phi0959.phi001:1.510	Abstulit, a nulla tempora comptus acu.
urn:cts:latinLit:phi0959.phi001:1.511	Hippolytum Phaedra, nec erat bene cultus, amavit;
urn:cts:latinLit:phi0959.phi001:1.512	Cura deae silvis aptus Adonis erat.
urn:cts:latinLit:phi0959.phi001:1.513	Munditie placeant, fuscentur corpora Campo:
urn:cts:latinLit:phi0959.phi001:1.514	Sit bene conveniens et sine labe toga:
urn:cts:latinLit:phi0959.phi001:1.515	Lingula ne rigeat, careant rubigine dentes,
urn:cts:latinLit:phi0959.phi001:1.516	Nec vagus in laxa pes tibi pelle natet:
urn:cts:latinLit:phi0959.phi001:1.517	Nec male deformet rigidos tonsura capillos:
urn:cts:latinLit:phi0959.phi001:1.518	Sit coma, sit trita barba resecta manu.
urn:cts:latinLit:phi0959.phi001:1.519	Et nihil emineant, et sint sine sordibus ungues:
urn:cts:latinLit:phi0959.phi001:1.520	Inque cava nullus stet tibi nare pilus.
urn:cts:latinLit:phi0959.phi001:1.521	Nec male odorati sit tristis anhelitus oris:
urn:cts:latinLit:phi0959.phi001:1.522	Nec laedat naris virque paterque gregis.
urn:cts:latinLit:phi0959.phi001:1.523	Cetera lascivae faciant, concede, puellae,
urn:cts:latinLit:phi0959.phi001:1.524	Et siquis male vir quaerit habere virum.
urn:cts:latinLit:phi0959.phi001:1.525	Ecce, suum vatem Liber vocat; hic quoque amantes
urn:cts:latinLit:phi0959.phi001:1.526	Adiuvat, et flammae, qua calet ipse, favet.
urn:cts:latinLit:phi0959.phi001:1.527	Cnosis in ignotis amens errabat harenis,
urn:cts:latinLit:phi0959.phi001:1.528	Qua brevis aequoreis Dia feritur aquis.
urn:cts:latinLit:phi0959.phi001:1.529	Utque erat e somno tunica velata recincta,
urn:cts:latinLit:phi0959.phi001:1.530	Nuda pedem, croceas inreligata comas,
urn:cts:latinLit:phi0959.phi001:1.531	Thesea crudelem surdas clamabat ad undas,
urn:cts:latinLit:phi0959.phi001:1.532	Indigno teneras imbre rigante genas.
urn:cts:latinLit:phi0959.phi001:1.533	Clamabat, flebatque simul, sed utrumque decebat;
urn:cts:latinLit:phi0959.phi001:1.534	Non facta est lacrimis turpior illa suis.
urn:cts:latinLit:phi0959.phi001:1.535	Iamque iterum tundens mollissima pectora palmis
urn:cts:latinLit:phi0959.phi001:1.536	'Perfidus ille abiit; quid mihi fiet?' ait.
urn:cts:latinLit:phi0959.phi001:1.537	'Quid mihi fiet?' ait: sonuerunt cymbala toto
urn:cts:latinLit:phi0959.phi001:1.538	Litore, et adtonita tympana pulsa manu.
urn:cts:latinLit:phi0959.phi001:1.539	Excidit illa metu, rupitque novissima verba;
urn:cts:latinLit:phi0959.phi001:1.540	Nullus in exanimi corpore sanguis erat.
urn:cts:latinLit:phi0959.phi001:1.541	Ecce Mimallonides sparsis in terga capillis:
urn:cts:latinLit:phi0959.phi001:1.542	Ecce leves satyri, praevia turba dei:
urn:cts:latinLit:phi0959.phi001:1.543	Ebrius, ecce, senex pando Silenus asello
urn:cts:latinLit:phi0959.phi001:1.544	Vix sedet, et pressas continet ante iubas.
urn:cts:latinLit:phi0959.phi001:1.545	Dum sequitur Bacchas, Bacchae fugiuntque petuntque
urn:cts:latinLit:phi0959.phi001:1.546	Quadrupedem ferula dum malus urget eques,
urn:cts:latinLit:phi0959.phi001:1.547	In caput aurito cecidit delapsus asello:
urn:cts:latinLit:phi0959.phi001:1.548	Clamarunt satyri 'surge age, surge, pater.'
urn:cts:latinLit:phi0959.phi001:1.549	Iam deus in curru, quem summum texerat uvis,
urn:cts:latinLit:phi0959.phi001:1.550	Tigribus adiunctis aurea lora dabat:
urn:cts:latinLit:phi0959.phi001:1.551	Et color et Theseus et vox abiere puellae:
urn:cts:latinLit:phi0959.phi001:1.552	Terque fugam petiit, terque retenta metu est.
urn:cts:latinLit:phi0959.phi001:1.553	Horruit, ut graciles, agitat quas ventus, aristae,
urn:cts:latinLit:phi0959.phi001:1.554	Ut levis in madida canna palude tremit.
urn:cts:latinLit:phi0959.phi001:1.555	Cui deus 'en, adsum tibi cura fidelior' inquit:
urn:cts:latinLit:phi0959.phi001:1.556	'Pone metum: Bacchi, Cnosias, uxor eris.
urn:cts:latinLit:phi0959.phi001:1.557	Munus habe caelum; caelo spectabere sidus;
urn:cts:latinLit:phi0959.phi001:1.558	Saepe reges dubiam Cressa Corona ratem.'
urn:cts:latinLit:phi0959.phi001:1.559	Dixit, et e curru, ne tigres illa timeret,
urn:cts:latinLit:phi0959.phi001:1.560	Desilit; inposito cessit harena pede:
urn:cts:latinLit:phi0959.phi001:1.561	Implicitamque sinu (neque enim pugnare valebat)
urn:cts:latinLit:phi0959.phi001:1.562	Abstulit; in facili est omnia posse deo.
urn:cts:latinLit:phi0959.phi001:1.563	Pars 'Hymenaee' canunt, pars clamant 'Euhion, euhoe!'
urn:cts:latinLit:phi0959.phi001:1.564	Sic coeunt sacro nupta deusque toro.
urn:cts:latinLit:phi0959.phi001:1.565	Ergo ubi contigerint positi tibi munera Bacchi,
urn:cts:latinLit:phi0959.phi001:1.566	Atque erit in socii femina parte tori,
urn:cts:latinLit:phi0959.phi001:1.567	Nycteliumque patrem nocturnaque sacra precare,
urn:cts:latinLit:phi0959.phi001:1.568	Ne iubeant capiti vina nocere tuo.
urn:cts:latinLit:phi0959.phi001:1.569	Hic tibi multa licet sermone latentia tecto
urn:cts:latinLit:phi0959.phi001:1.570	Dicere, quae dici sentiat illa sibi:
urn:cts:latinLit:phi0959.phi001:1.571	Blanditiasque leves tenui perscribere vino,
urn:cts:latinLit:phi0959.phi001:1.572	Ut dominam in mensa se legat illa tuam:
urn:cts:latinLit:phi0959.phi001:1.573	Atque oculos oculis spectare fatentibus ignem:
urn:cts:latinLit:phi0959.phi001:1.574	Saepe tacens vocem verbaque vultus habet.
urn:cts:latinLit:phi0959.phi001:1.575	Fac primus rapias illius tacta labellis
urn:cts:latinLit:phi0959.phi001:1.576	Pocula, quaque bibet parte puella, bibas:
urn:cts:latinLit:phi0959.phi001:1.577	Et quemcumque cibum digitis libaverit illa,
urn:cts:latinLit:phi0959.phi001:1.578	Tu pete, dumque petis, sit tibi tacta manus.
urn:cts:latinLit:phi0959.phi001:1.579	Sint etiam tua vota, viro placuisse puellae:
urn:cts:latinLit:phi0959.phi001:1.580	Utilior vobis factus amicus erit.
urn:cts:latinLit:phi0959.phi001:1.581	Huic, si sorte bibes, sortem concede priorem:
urn:cts:latinLit:phi0959.phi001:1.582	Huic detur capiti missa corona tuo.
urn:cts:latinLit:phi0959.phi001:1.583	Sive erit inferior, seu par, prior omnia sumat:
urn:cts:latinLit:phi0959.phi001:1.584	Nec dubites illi verba secunda loqui.
urn:cts:latinLit:phi0959.phi001:1.585	Tuta frequensque via est, per amici fallere nomen:
urn:cts:latinLit:phi0959.phi001:1.586	Tuta frequensque licet sit via, crimen habet.
urn:cts:latinLit:phi0959.phi001:1.587	Inde procurator nimium quoque multa procurat,
urn:cts:latinLit:phi0959.phi001:1.588	Et sibi mandatis plura videnda putat.
urn:cts:latinLit:phi0959.phi001:1.589	Certa tibi a nobis dabitur mensura bibendi:
urn:cts:latinLit:phi0959.phi001:1.590	Officium praestent mensque pedesque suum.
urn:cts:latinLit:phi0959.phi001:1.591	Iurgia praecipue vino stimulata caveto,
urn:cts:latinLit:phi0959.phi001:1.592	Et nimium faciles ad fera bella manus.
urn:cts:latinLit:phi0959.phi001:1.593	Occidit Eurytion stulte data vina bibendo;
urn:cts:latinLit:phi0959.phi001:1.594	Aptior est dulci mensa merumque ioco.
urn:cts:latinLit:phi0959.phi001:1.595	Si vox est, canta: si mollia brachia, salta:
urn:cts:latinLit:phi0959.phi001:1.596	Et quacumque potes dote placere, place.
urn:cts:latinLit:phi0959.phi001:1.597	Ebrietas ut vera nocet, sic ficta iuvabit:
urn:cts:latinLit:phi0959.phi001:1.598	Fac titubet blaeso subdola lingua sono,
urn:cts:latinLit:phi0959.phi001:1.599	Ut, quicquid facias dicasve protervius aequo,
urn:cts:latinLit:phi0959.phi001:1.600	Credatur nimium causa fuisse merum.
urn:cts:latinLit:phi0959.phi001:1.601	Et bene dic dominae, bene, cum quo dormiat illa;
urn:cts:latinLit:phi0959.phi001:1.602	Sed, male sit, tacita mente precare, viro.
urn:cts:latinLit:phi0959.phi001:1.603	At cum discedet mensa conviva remota,
urn:cts:latinLit:phi0959.phi001:1.604	Ipsa tibi accessus turba locumque dabit.
urn:cts:latinLit:phi0959.phi001:1.605	Insere te turbae, leviterque admotus eunti
urn:cts:latinLit:phi0959.phi001:1.606	Velle latus digitis, et pede tange pedem.
urn:cts:latinLit:phi0959.phi001:1.607	Conloquii iam tempus adest; fuge rustice longe
urn:cts:latinLit:phi0959.phi001:1.608	Hinc pudor; audentem Forsque Venusque iuvat.
urn:cts:latinLit:phi0959.phi001:1.609	Non tua sub nostras veniat facundia leges:
urn:cts:latinLit:phi0959.phi001:1.610	Fac tantum cupias, sponte disertus eris.
urn:cts:latinLit:phi0959.phi001:1.611	Est tibi agendus amans, imitandaque vulnera verbis;
urn:cts:latinLit:phi0959.phi001:1.612	Haec tibi quaeratur qualibet arte fides.
urn:cts:latinLit:phi0959.phi001:1.613	Nec credi labor est: sibi quaeque videtur amanda;
urn:cts:latinLit:phi0959.phi001:1.614	Pessima sit, nulli non sua forma placet.
urn:cts:latinLit:phi0959.phi001:1.615	Saepe tamen vere coepit simulator amare,
urn:cts:latinLit:phi0959.phi001:1.616	Saepe, quod incipiens finxerat esse, fuit.
urn:cts:latinLit:phi0959.phi001:1.617	Quo magis, o, faciles imitantibus este, puellae:
urn:cts:latinLit:phi0959.phi001:1.618	Fiet amor verus, qui modo falsus erat.
urn:cts:latinLit:phi0959.phi001:1.619	Blanditiis animum furtim deprendere nunc sit,
urn:cts:latinLit:phi0959.phi001:1.620	Ut pendens liquida ripa subestur aqua.
urn:cts:latinLit:phi0959.phi001:1.621	Nec faciem, nec te pigeat laudare capillos
urn:cts:latinLit:phi0959.phi001:1.622	Et teretes digitos exiguumque pedem:
urn:cts:latinLit:phi0959.phi001:1.623	Delectant etiam castas praeconia formae;
urn:cts:latinLit:phi0959.phi001:1.624	Virginibus curae grataque forma sua est.
urn:cts:latinLit:phi0959.phi001:1.625	Nam cur in Phrygiis Iunonem et Pallada silvis
urn:cts:latinLit:phi0959.phi001:1.626	Nunc quoque iudicium non tenuisse pudet?
urn:cts:latinLit:phi0959.phi001:1.627	Laudatas ostendit avis Iunonia pinnas:
urn:cts:latinLit:phi0959.phi001:1.628	Si tacitus spectes, illa recondit opes.
urn:cts:latinLit:phi0959.phi001:1.629	Quadrupedes inter rapidi certamina cursus
urn:cts:latinLit:phi0959.phi001:1.630	Depexaeque iubae plausaque colla iuvant.
urn:cts:latinLit:phi0959.phi001:1.631	Nec timide promitte: trahunt promissa puellas;
urn:cts:latinLit:phi0959.phi001:1.632	Pollicito testes quoslibet adde deos.
urn:cts:latinLit:phi0959.phi001:1.633	Iuppiter ex alto periuria ridet amantum,
urn:cts:latinLit:phi0959.phi001:1.634	Et iubet Aeolios inrita ferre notos.
urn:cts:latinLit:phi0959.phi001:1.635	Per Styga Iunoni falsum iurare solebat
urn:cts:latinLit:phi0959.phi001:1.636	Iuppiter; exemplo nunc favet ipse suo.
urn:cts:latinLit:phi0959.phi001:1.637	Expedit esse deos, et, ut expedit, esse putemus;
urn:cts:latinLit:phi0959.phi001:1.638	Dentur in antiquos tura merumque focos;
urn:cts:latinLit:phi0959.phi001:1.639	Nec secura quies illos similisque sopori
urn:cts:latinLit:phi0959.phi001:1.640	Detinet; innocue vivite: numen adest;
urn:cts:latinLit:phi0959.phi001:1.641	Reddite depositum; pietas sua foedera servet:
urn:cts:latinLit:phi0959.phi001:1.642	Fraus absit; vacuas caedis habete manus.
urn:cts:latinLit:phi0959.phi001:1.643	Ludite, si sapitis, solas impune puellas:
urn:cts:latinLit:phi0959.phi001:1.644	Hac minus est una fraude tuenda fides.
urn:cts:latinLit:phi0959.phi001:1.645	Fallite fallentes: ex magna parte profanum
urn:cts:latinLit:phi0959.phi001:1.646	Sunt genus: in laqueos quos posuere, cadant.
urn:cts:latinLit:phi0959.phi001:1.647	Dicitur Aegyptos caruisse iuvantibus arva
urn:cts:latinLit:phi0959.phi001:1.648	Imbribus, atque annos sicca fuisse novem,
urn:cts:latinLit:phi0959.phi001:1.649	Cum Thrasius Busirin adit, monstratque piari
urn:cts:latinLit:phi0959.phi001:1.650	Hospitis adfuso sanguine posse Iovem.
urn:cts:latinLit:phi0959.phi001:1.651	Illi Busiris 'fies Iovis hostia primus,'
urn:cts:latinLit:phi0959.phi001:1.652	Inquit 'et Aegypto tu dabis hospes aquam.'
urn:cts:latinLit:phi0959.phi001:1.653	Et Phalaris tauro violenti membra Perilli
urn:cts:latinLit:phi0959.phi001:1.654	Torruit: infelix inbuit auctor opus.
urn:cts:latinLit:phi0959.phi001:1.655	Iustus uterque fuit: neque enim lex aequior ulla est,
urn:cts:latinLit:phi0959.phi001:1.656	Quam necis artifices arte perire sua.
urn:cts:latinLit:phi0959.phi001:1.657	Ergo ut periuras merito periuria fallant,
urn:cts:latinLit:phi0959.phi001:1.658	Exemplo doleat femina laesa suo.
urn:cts:latinLit:phi0959.phi001:1.659	Et lacrimae prosunt: lacrimis adamanta movebis:
urn:cts:latinLit:phi0959.phi001:1.660	Fac madidas videat, si potes, illa genas.
urn:cts:latinLit:phi0959.phi001:1.661	Si lacrimae (neque enim veniunt in tempore semper)
urn:cts:latinLit:phi0959.phi001:1.662	Deficient, uda lumina tange manu.
urn:cts:latinLit:phi0959.phi001:1.663	Quis sapiens blandis non misceat oscula verbis?
urn:cts:latinLit:phi0959.phi001:1.664	Illa licet non det, non data sume tamen.
urn:cts:latinLit:phi0959.phi001:1.665	Pugnabit primo fortassis, et 'improbe' dicet:
urn:cts:latinLit:phi0959.phi001:1.666	Pugnando vinci se tamen illa volet.
urn:cts:latinLit:phi0959.phi001:1.667	Tantum ne noceant teneris male rapta labellis,
urn:cts:latinLit:phi0959.phi001:1.668	Neve queri possit dura fuisse, cave.
urn:cts:latinLit:phi0959.phi001:1.669	Oscula qui sumpsit, si non et cetera sumet,
urn:cts:latinLit:phi0959.phi001:1.670	Haec quoque, quae data sunt, perdere dignus erit.
urn:cts:latinLit:phi0959.phi001:1.671	Quantum defuerat pleno post oscula voto?
urn:cts:latinLit:phi0959.phi001:1.672	Ei mihi, rusticitas, non pudor ille fuit.
urn:cts:latinLit:phi0959.phi001:1.673	Vim licet appelles: grata est vis ista puellis:
urn:cts:latinLit:phi0959.phi001:1.674	Quod iuvat, invitae saepe dedisse volunt.
urn:cts:latinLit:phi0959.phi001:1.675	Quaecumque est veneris subita violata rapina,
urn:cts:latinLit:phi0959.phi001:1.676	Gaudet, et inprobitas muneris instar habet.
urn:cts:latinLit:phi0959.phi001:1.677	At quae cum posset cogi, non tacta recessit,
urn:cts:latinLit:phi0959.phi001:1.678	Ut simulet vultu gaudia, tristis erit.
urn:cts:latinLit:phi0959.phi001:1.679	Vim passa est Phoebe: vis est allata sorori;
urn:cts:latinLit:phi0959.phi001:1.680	Et gratus raptae raptor uterque fuit.
urn:cts:latinLit:phi0959.phi001:1.681	Fabula nota quidem, sed non indigna referri,
urn:cts:latinLit:phi0959.phi001:1.682	Scyrias Haemonio iuncta puella viro.
urn:cts:latinLit:phi0959.phi001:1.683	Iam dea laudatae dederat mala praemia formae
urn:cts:latinLit:phi0959.phi001:1.684	Colle sub Idaeo vincere digna duas:
urn:cts:latinLit:phi0959.phi001:1.685	Iam nurus ad Priamum diverso venerat orbe,
urn:cts:latinLit:phi0959.phi001:1.686	Graiaque in Iliacis moenibus uxor erat:
urn:cts:latinLit:phi0959.phi001:1.687	Iurabant omnes in laesi verba mariti:
urn:cts:latinLit:phi0959.phi001:1.688	Nam dolor unius publica causa fuit.
urn:cts:latinLit:phi0959.phi001:1.689	Turpe, nisi hoc matris precibus tribuisset, Achilles
urn:cts:latinLit:phi0959.phi001:1.690	Veste virum longa dissimulatus erat.
urn:cts:latinLit:phi0959.phi001:1.691	Quid facis, Aeacide? non sunt tua munera lanae;
urn:cts:latinLit:phi0959.phi001:1.692	Tu titulos alia Palladis arte petas.
urn:cts:latinLit:phi0959.phi001:1.693	Quid tibi cum calathis? clipeo manus apta ferendo est:
urn:cts:latinLit:phi0959.phi001:1.694	Pensa quid in dextra, qua cadet Hector, habes?
urn:cts:latinLit:phi0959.phi001:1.695	Rece succinctos operoso stamine fusos!
urn:cts:latinLit:phi0959.phi001:1.696	Quassanda est ista Pelias hasta manu.
urn:cts:latinLit:phi0959.phi001:1.697	Forte erat in thalamo virgo regalis eodem;
urn:cts:latinLit:phi0959.phi001:1.698	Haec illum stupro comperit esse virum.
urn:cts:latinLit:phi0959.phi001:1.699	Viribus illa quidem victa est, ita credere oportet:
urn:cts:latinLit:phi0959.phi001:1.700	Sed voluit vinci viribus illa tamen.
urn:cts:latinLit:phi0959.phi001:1.701	Saepe 'mane!' dixit, cum iam properaret Achilles;
urn:cts:latinLit:phi0959.phi001:1.702	Fortia nam posita sumpserat arma colo.
urn:cts:latinLit:phi0959.phi001:1.703	Vis ubi nunc illa est? Quid blanda voce moraris
urn:cts:latinLit:phi0959.phi001:1.704	Auctorem stupri, Dedamia, tui?
urn:cts:latinLit:phi0959.phi001:1.705	Scilicet ut pudor est quaedam coepisse priorem,
urn:cts:latinLit:phi0959.phi001:1.706	Sic alio gratum est incipiente pati.
urn:cts:latinLit:phi0959.phi001:1.707	A! nimia est iuveni propriae fiducia formae,
urn:cts:latinLit:phi0959.phi001:1.708	Expectat siquis, dum prior illa roget.
urn:cts:latinLit:phi0959.phi001:1.709	Vir prior accedat, vir verba precantia dicat:
urn:cts:latinLit:phi0959.phi001:1.710	Excipiet blandas comiter illa preces.
urn:cts:latinLit:phi0959.phi001:1.711	Ut potiare, roga: tantum cupit illa rogari;
urn:cts:latinLit:phi0959.phi001:1.712	Da causam voti principiumque tui.
urn:cts:latinLit:phi0959.phi001:1.713	Iuppiter ad veteres supplex herodas ibat:
urn:cts:latinLit:phi0959.phi001:1.714	Corrupit magnum nulla puella Iovem.
urn:cts:latinLit:phi0959.phi001:1.715	Si tamen a precibus tumidos accedere fastus
urn:cts:latinLit:phi0959.phi001:1.716	Senseris, incepto parce referque pedem.
urn:cts:latinLit:phi0959.phi001:1.717	Quod refugit, multae cupiunt: odere quod instat;
urn:cts:latinLit:phi0959.phi001:1.718	Lenius instando taedia tolle tui.
urn:cts:latinLit:phi0959.phi001:1.719	Nec semper veneris spes est profitenda roganti:
urn:cts:latinLit:phi0959.phi001:1.720	Intret amicitiae nomine tectus amor.
urn:cts:latinLit:phi0959.phi001:1.721	Hoc aditu vidi tetricae data verba puellae:
urn:cts:latinLit:phi0959.phi001:1.722	Qui fuerat cultor, factus amator erat.
urn:cts:latinLit:phi0959.phi001:1.723	Candidus in nauta turpis color, aequoris unda
urn:cts:latinLit:phi0959.phi001:1.724	Debet et a radiis sideris esse niger:
urn:cts:latinLit:phi0959.phi001:1.725	Turpis et agricolae, qui vomere semper adunco
urn:cts:latinLit:phi0959.phi001:1.726	Et gravibus rastris sub Iove versat humum.
urn:cts:latinLit:phi0959.phi001:1.727	Et tibi, Palladiae petitur cui fama coronae,
urn:cts:latinLit:phi0959.phi001:1.728	Candida si fuerint corpora, turpis eris.
urn:cts:latinLit:phi0959.phi001:1.729	Palleat omnis amans: hic est color aptus amanti;
urn:cts:latinLit:phi0959.phi001:1.730	Hoc decet, hoc stulti non valuisse putant.
urn:cts:latinLit:phi0959.phi001:1.731	Pallidus in Side silvis errabat Orion,
urn:cts:latinLit:phi0959.phi001:1.732	Pallidus in lenta nade Daphnis erat.
urn:cts:latinLit:phi0959.phi001:1.733	Arguat et macies animum: nec turpe putaris
urn:cts:latinLit:phi0959.phi001:1.734	Palliolum nitidis inposuisse comis.
urn:cts:latinLit:phi0959.phi001:1.735	Attenuant iuvenum vigilatae corpora noctes
urn:cts:latinLit:phi0959.phi001:1.736	Curaque et in magno qui fit amore dolor.
urn:cts:latinLit:phi0959.phi001:1.737	Ut voto potiare tuo, miserabilis esto,
urn:cts:latinLit:phi0959.phi001:1.738	Ut qui te videat, dicere possit 'amas.'
urn:cts:latinLit:phi0959.phi001:1.739	Conquerar, an moneam mixtum fas omne nefasque?
urn:cts:latinLit:phi0959.phi001:1.740	Nomen amicitia est, nomen inane fides.
urn:cts:latinLit:phi0959.phi001:1.741	Ei mihi, non tutum est, quod ames, laudare sodali;
urn:cts:latinLit:phi0959.phi001:1.742	Cum tibi laudanti credidit, ipse subit.
urn:cts:latinLit:phi0959.phi001:1.743	At non Actorides lectum temeravit Achillis:
urn:cts:latinLit:phi0959.phi001:1.744	Quantum ad Pirithoum, Phaedra pudica fuit.
urn:cts:latinLit:phi0959.phi001:1.745	Hermionam Pylades quo Pallada Phoebus, amabat,
urn:cts:latinLit:phi0959.phi001:1.746	Quodque tibi geminus, Tyndari, Castor, erat.
urn:cts:latinLit:phi0959.phi001:1.747	Siquis idem sperat, laturas poma myricas
urn:cts:latinLit:phi0959.phi001:1.748	Speret, et e medio flumine mella petat.
urn:cts:latinLit:phi0959.phi001:1.749	Nil nisi turpe iuvat: curae sua cuique voluptas:
urn:cts:latinLit:phi0959.phi001:1.750	Haec quoque ab alterius grata dolore venit.
urn:cts:latinLit:phi0959.phi001:1.751	Heu facinus! non est hostis metuendus amanti;
urn:cts:latinLit:phi0959.phi001:1.752	Quos credis fidos, effuge, tutus eris.
urn:cts:latinLit:phi0959.phi001:1.753	Cognatum fratremque cave carumque sodalem:
urn:cts:latinLit:phi0959.phi001:1.754	Praebebit veros haec tibi turba metus.
urn:cts:latinLit:phi0959.phi001:1.755	Finiturus eram, sed sunt diversa puellis
urn:cts:latinLit:phi0959.phi001:1.756	Pectora: mille animos excipe mille modis.
urn:cts:latinLit:phi0959.phi001:1.757	Nec tellus eadem parit omnia; vitibus illa
urn:cts:latinLit:phi0959.phi001:1.758	Convenit, haec oleis; hac bene farra virent.
urn:cts:latinLit:phi0959.phi001:1.759	Pectoribus mores tot sunt, quot in ore figurae;
urn:cts:latinLit:phi0959.phi001:1.760	Qui sapit, innumeris moribus aptus erit,
urn:cts:latinLit:phi0959.phi001:1.761	Utque leves Proteus modo se tenuabit in undas,
urn:cts:latinLit:phi0959.phi001:1.762	Nunc leo, nunc arbor, nunc erit hirtus aper.
urn:cts:latinLit:phi0959.phi001:1.763	Hi iaculo pisces, illi capiuntur ab hamis:
urn:cts:latinLit:phi0959.phi001:1.764	Hos cava contento retia fune trahunt.
urn:cts:latinLit:phi0959.phi001:1.765	Nec tibi conveniet cunctos modus unus ad annos:
urn:cts:latinLit:phi0959.phi001:1.766	Longius insidias cerva videbit anus.
urn:cts:latinLit:phi0959.phi001:1.767	Si doctus videare rudi, petulansve pudenti,
urn:cts:latinLit:phi0959.phi001:1.768	Diffidet miserae protinus illa sibi.
urn:cts:latinLit:phi0959.phi001:1.769	Inde fit, ut quae se timuit committere honesto,
urn:cts:latinLit:phi0959.phi001:1.770	Vilis ad amplexus inferioris eat.
urn:cts:latinLit:phi0959.phi001:1.771	Pars superat coepti, pars est exhausta laboris.
urn:cts:latinLit:phi0959.phi001:1.772	Hic teneat nostras ancora iacta rates.

urn:cts:latinLit:phi0959.phi001:2.1	Dicite 'io Paean!' et 'io' bis dicite 'Paean!'
urn:cts:latinLit:phi0959.phi001:2.2	Decidit in casses praeda petita meos;
urn:cts:latinLit:phi0959.phi001:2.3	Laetus amans donat viridi mea carmina palma,
urn:cts:latinLit:phi0959.phi001:2.4	Praelata Ascraeo Maeonioque seni.
urn:cts:latinLit:phi0959.phi001:2.5	Talis ab armiferis Priameus hospes Amyclis
urn:cts:latinLit:phi0959.phi001:2.6	Candida cum rapta coniuge vela dedit;
urn:cts:latinLit:phi0959.phi001:2.7	Talis erat qui te curru victore ferebat,
urn:cts:latinLit:phi0959.phi001:2.8	Vecta peregrinis Hippodamia rotis.
urn:cts:latinLit:phi0959.phi001:2.9	Quid properas, iuvenis? mediis tua pinus in undis
urn:cts:latinLit:phi0959.phi001:2.10	Navigat, et longe quem peto portus abest.
urn:cts:latinLit:phi0959.phi001:2.11	Non satis est venisse tibi me vate puellam:
urn:cts:latinLit:phi0959.phi001:2.12	Arte mea capta est, arte tenenda mea est.
urn:cts:latinLit:phi0959.phi001:2.13	Nec minor est virtus, quam quaerere, parta tueri:
urn:cts:latinLit:phi0959.phi001:2.14	Casus inest illic; hoc erit artis opus.
urn:cts:latinLit:phi0959.phi001:2.15	Nunc mihi, siquando, puer et Cytherea, favete,
urn:cts:latinLit:phi0959.phi001:2.16	Nunc Erato, nam tu nomen amoris habes.
urn:cts:latinLit:phi0959.phi001:2.17	Magna paro, quas possit Amor remanere per artes,
urn:cts:latinLit:phi0959.phi001:2.18	Dicere, tam vasto pervagus orbe puer.
urn:cts:latinLit:phi0959.phi001:2.19	Et levis est, et habet geminas, quibus avolet, alas:
urn:cts:latinLit:phi0959.phi001:2.20	Difficile est illis inposuisse modum.
urn:cts:latinLit:phi0959.phi001:2.21	Hospitis effugio praestruxerat omnia Minos:
urn:cts:latinLit:phi0959.phi001:2.22	Audacem pinnis repperit ille viam.
urn:cts:latinLit:phi0959.phi001:2.23	Daedalus ut clausit conceptum crimine matris
urn:cts:latinLit:phi0959.phi001:2.24	Semibovemque virum semivirumque bovem,
urn:cts:latinLit:phi0959.phi001:2.25	'Sit modus exilio,' dixit 'iustissime Minos:
urn:cts:latinLit:phi0959.phi001:2.26	Accipiat cineres terra paterna meos.
urn:cts:latinLit:phi0959.phi001:2.27	Et quoniam in patria, fatis agitatus iniquis,
urn:cts:latinLit:phi0959.phi001:2.28	Vivere non potui, da mihi posse mori.
urn:cts:latinLit:phi0959.phi001:2.29	Da reditum puero, senis est si gratia vilis:
urn:cts:latinLit:phi0959.phi001:2.30	Si non vis puero parcere, parce seni.'
urn:cts:latinLit:phi0959.phi001:2.31	Dixerat haec; sed et haec et multo plura licebat
urn:cts:latinLit:phi0959.phi001:2.32	Dicere: regressus non dabat ille viro.
urn:cts:latinLit:phi0959.phi001:2.33	Quod simul ut sensit, 'nunc, nunc, o Daedale,' dixit:
urn:cts:latinLit:phi0959.phi001:2.34	'Materiam, qua sis ingeniosus, habes.
urn:cts:latinLit:phi0959.phi001:2.35	Possidet et terras et possidet aequora Minos:
urn:cts:latinLit:phi0959.phi001:2.36	Nec tellus nostrae nec patet unda fugae.
urn:cts:latinLit:phi0959.phi001:2.37	Restat iter caeli: caelo temptabimus ire.
urn:cts:latinLit:phi0959.phi001:2.38	Da veniam coepto, Iupiter alte, meo:
urn:cts:latinLit:phi0959.phi001:2.39	Non ego sidereas adfecto tangere sedes:
urn:cts:latinLit:phi0959.phi001:2.40	Qua fugiam dominum, nulla, nisi ista, via est.
urn:cts:latinLit:phi0959.phi001:2.41	Per Styga detur iter, Stygias transnabimus undas;
urn:cts:latinLit:phi0959.phi001:2.42	Sunt mihi naturae iura novanda meae.'
urn:cts:latinLit:phi0959.phi001:2.43	Ingenium mala saepe movent: quis crederet umquam
urn:cts:latinLit:phi0959.phi001:2.44	Arias hominem carpere posse vias?
urn:cts:latinLit:phi0959.phi001:2.45	Remigium volucrum disponit in ordine pinnas,
urn:cts:latinLit:phi0959.phi001:2.46	Et leve per lini vincula nectit opus,
urn:cts:latinLit:phi0959.phi001:2.47	Imaque pars ceris adstringitur igne solutis,
urn:cts:latinLit:phi0959.phi001:2.48	Finitusque novae iam labor artis erat.
urn:cts:latinLit:phi0959.phi001:2.49	Tractabat ceramque puer pinnasque renidens,
urn:cts:latinLit:phi0959.phi001:2.50	Nescius haec umeris arma parata suis.
urn:cts:latinLit:phi0959.phi001:2.51	Cui pater 'his' inquit 'patria est adeunda carinis,
urn:cts:latinLit:phi0959.phi001:2.52	Hac nobis Minos effugiendus ope.
urn:cts:latinLit:phi0959.phi001:2.53	Ara non potuit Minos, alia omnia clausit;
urn:cts:latinLit:phi0959.phi001:2.54	Quem licet, inventis ara rumpe meis.
urn:cts:latinLit:phi0959.phi001:2.55	Sed tibi non virgo Tegeaea comesque Bootae
urn:cts:latinLit:phi0959.phi001:2.56	Ensiger Orion aspiciendus erit:
urn:cts:latinLit:phi0959.phi001:2.57	Me pinnis sectare datis; ego praevius ibo:
urn:cts:latinLit:phi0959.phi001:2.58	Sit tua cura sequi; me duce tutus eris.
urn:cts:latinLit:phi0959.phi001:2.59	Nam sive aetherias vicino sole per auras
urn:cts:latinLit:phi0959.phi001:2.60	Ibimus, impatiens cera caloris erit:
urn:cts:latinLit:phi0959.phi001:2.61	Sive humiles propiore freto iactabimus alas,
urn:cts:latinLit:phi0959.phi001:2.62	Mobilis aequoreis pinna madescet aquis.
urn:cts:latinLit:phi0959.phi001:2.63	Inter utrumque vola; ventos quoque, nate, timeto,
urn:cts:latinLit:phi0959.phi001:2.64	Quaque ferent aurae, vela secunda dato.'
urn:cts:latinLit:phi0959.phi001:2.65	Dum monet, aptat opus puero, monstratque moveri,
urn:cts:latinLit:phi0959.phi001:2.66	Erudit infirmas ut sua mater aves.
urn:cts:latinLit:phi0959.phi001:2.67	Inde sibi factas umeris accommodat alas,
urn:cts:latinLit:phi0959.phi001:2.68	Perque novum timide corpora librat iter.
urn:cts:latinLit:phi0959.phi001:2.69	Iamque volaturus parvo dedit oscula nato,
urn:cts:latinLit:phi0959.phi001:2.70	Nec patriae lacrimas continuere genae.
urn:cts:latinLit:phi0959.phi001:2.71	Monte minor collis, campis erat altior aequis:
urn:cts:latinLit:phi0959.phi001:2.72	Hinc data sunt miserae corpora bina fugae.
urn:cts:latinLit:phi0959.phi001:2.73	Et movet ipse suas, et nati respicit alas
urn:cts:latinLit:phi0959.phi001:2.74	Daedalus, et cursus sustinet usque suos.
urn:cts:latinLit:phi0959.phi001:2.75	Iamque novum delectat iter, positoque timore
urn:cts:latinLit:phi0959.phi001:2.76	Icarus audaci fortius arte volat.
urn:cts:latinLit:phi0959.phi001:2.77	Hos aliquis, tremula dum captat arundine pisces,
urn:cts:latinLit:phi0959.phi001:2.78	Vidit, et inceptum dextra reliquit opus.
urn:cts:latinLit:phi0959.phi001:2.79	Iam Samos a laeva (fuerant Naxosque relictae
urn:cts:latinLit:phi0959.phi001:2.80	Et Paros et Clario Delos amata deo)
urn:cts:latinLit:phi0959.phi001:2.81	Dextra Lebinthos erat silvisque umbrosa Calymne
urn:cts:latinLit:phi0959.phi001:2.82	Cinctaque piscosis Astypalaea vadis,
urn:cts:latinLit:phi0959.phi001:2.83	Cum puer, incautis nimium temerarius annis,
urn:cts:latinLit:phi0959.phi001:2.84	Altius egit iter, deseruitque patrem.
urn:cts:latinLit:phi0959.phi001:2.85	Vincla labant, et cera deo propiore liquescit,
urn:cts:latinLit:phi0959.phi001:2.86	Nec tenues ventos brachia mota tenent.
urn:cts:latinLit:phi0959.phi001:2.87	Territus a summo despexit in aequora caelo:
urn:cts:latinLit:phi0959.phi001:2.88	Nox oculis pavido venit oborta metu.
urn:cts:latinLit:phi0959.phi001:2.89	Tabuerant cerae: nudos quatit ille lacertos,
urn:cts:latinLit:phi0959.phi001:2.90	Et trepidat nec, quo sustineatur, habet.
urn:cts:latinLit:phi0959.phi001:2.91	Decidit, atque cadens 'pater, o pater, auferor!' inquit,
urn:cts:latinLit:phi0959.phi001:2.92	Clauserunt virides ora loquentis aquae.
urn:cts:latinLit:phi0959.phi001:2.93	At pater infelix, nec iam pater, 'Icare!' clamat,
urn:cts:latinLit:phi0959.phi001:2.94	'Icare,' clamat 'ubi es, quoque sub axe volas?'
urn:cts:latinLit:phi0959.phi001:2.95	'Icare' clamabat, pinnas aspexit in undis.
urn:cts:latinLit:phi0959.phi001:2.96	Ossa tegit tellus: aequora nomen habent.
urn:cts:latinLit:phi0959.phi001:2.97	Non potuit Minos hominis conpescere pinnas;
urn:cts:latinLit:phi0959.phi001:2.98	Ipse deum volucrem detinuisse paro.
urn:cts:latinLit:phi0959.phi001:2.99	Fallitur, Haemonias siquis decurrit ad artes,
urn:cts:latinLit:phi0959.phi001:2.100	Datque quod a teneri fronte revellit equi.
urn:cts:latinLit:phi0959.phi001:2.101	Non facient, ut vivat amor, Mededes herbae
urn:cts:latinLit:phi0959.phi001:2.102	Mixtaque cum magicis nenia Marsa sonis.
urn:cts:latinLit:phi0959.phi001:2.103	Phasias Aesoniden, Circe tenuisset Ulixem,
urn:cts:latinLit:phi0959.phi001:2.104	Si modo servari carmine posset amor.
urn:cts:latinLit:phi0959.phi001:2.105	Nec data profuerint pallentia philtra puellis:
urn:cts:latinLit:phi0959.phi001:2.106	Philtra nocent animis, vimque furoris habent.
urn:cts:latinLit:phi0959.phi001:2.107	Sit procul omne nefas; ut ameris, amabilis esto:
urn:cts:latinLit:phi0959.phi001:2.108	Quod tibi non facies solave forma dabit:
urn:cts:latinLit:phi0959.phi001:2.109	Sis licet antiquo Nireus adamatus Homero,
urn:cts:latinLit:phi0959.phi001:2.110	Naadumque tener crimine raptus Hylas,
urn:cts:latinLit:phi0959.phi001:2.111	Ut dominam teneas, nec te mirere relictum,
urn:cts:latinLit:phi0959.phi001:2.112	Ingenii dotes corporis adde bonis.
urn:cts:latinLit:phi0959.phi001:2.113	Forma bonum fragile est, quantumque accedit ad annos
urn:cts:latinLit:phi0959.phi001:2.114	Fit minor, et spatio carpitur ipsa suo.
urn:cts:latinLit:phi0959.phi001:2.115	Nec violae semper nec hiantia lilia florent,
urn:cts:latinLit:phi0959.phi001:2.116	Et riget amissa spina relicta rosa.
urn:cts:latinLit:phi0959.phi001:2.117	Et tibi iam venient cani, formose, capilli,
urn:cts:latinLit:phi0959.phi001:2.118	Iam venient rugae, quae tibi corpus arent.
urn:cts:latinLit:phi0959.phi001:2.119	Iam molire animum, qui duret, et adstrue formae:
urn:cts:latinLit:phi0959.phi001:2.120	Solus ad extremos permanet ille rogos.
urn:cts:latinLit:phi0959.phi001:2.121	Nec levis ingenuas pectus coluisse per artes
urn:cts:latinLit:phi0959.phi001:2.122	Cura sit et linguas edidicisse duas.
urn:cts:latinLit:phi0959.phi001:2.123	Non formosus erat, sed erat facundus Ulixes,
urn:cts:latinLit:phi0959.phi001:2.124	Et tamen aequoreas torsit amore deas.
urn:cts:latinLit:phi0959.phi001:2.125	A quotiens illum doluit properare Calypso,
urn:cts:latinLit:phi0959.phi001:2.126	Remigioque aptas esse negavit aquas!
urn:cts:latinLit:phi0959.phi001:2.127	Haec Troiae casus iterumque iterumque rogabat:
urn:cts:latinLit:phi0959.phi001:2.128	Ille referre aliter saepe solebat idem.
urn:cts:latinLit:phi0959.phi001:2.129	Litore constiterant: illic quoque pulchra Calypso
urn:cts:latinLit:phi0959.phi001:2.130	Exigit Odrysii fata cruenta ducis.
urn:cts:latinLit:phi0959.phi001:2.131	Ille levi virga (virgam nam forte tenebat)
urn:cts:latinLit:phi0959.phi001:2.132	Quod rogat, in spisso litore pingit opus.
urn:cts:latinLit:phi0959.phi001:2.133	'Haec' inquit 'Troia est' (muros in litore fecit):
urn:cts:latinLit:phi0959.phi001:2.134	'Hic tibi sit Simois; haec mea castra puta.
urn:cts:latinLit:phi0959.phi001:2.135	Campus erat' (campumque facit), 'quem caede Dolonis
urn:cts:latinLit:phi0959.phi001:2.136	Sparsimus, Haemonios dum vigil optat equos.
urn:cts:latinLit:phi0959.phi001:2.137	Illic Sithonii fuerant tentoria Rhesi:
urn:cts:latinLit:phi0959.phi001:2.138	Hac ego sum captis nocte revectus equis.'
urn:cts:latinLit:phi0959.phi001:2.139	Pluraque pingebat, subitus cum Pergama fluctus
urn:cts:latinLit:phi0959.phi001:2.140	Abstulit et Rhesi cum duce castra suo.
urn:cts:latinLit:phi0959.phi001:2.141	Tum dea 'quas' inquit 'fidas tibi credis ituro,
urn:cts:latinLit:phi0959.phi001:2.142	Perdiderint undae nomina quanta, vides?'
urn:cts:latinLit:phi0959.phi001:2.143	Ergo age, fallaci timide confide figurae,
urn:cts:latinLit:phi0959.phi001:2.144	Quisquis es, aut aliquid corpore pluris habe.
urn:cts:latinLit:phi0959.phi001:2.145	Dextera praecipue capit indulgentia mentes;
urn:cts:latinLit:phi0959.phi001:2.146	Asperitas odium saevaque bella movet.
urn:cts:latinLit:phi0959.phi001:2.147	Odimus accipitrem, quia vivit semper in armis,
urn:cts:latinLit:phi0959.phi001:2.148	Et pavidum solitos in pecus ire lupos.
urn:cts:latinLit:phi0959.phi001:2.149	At caret insidiis hominum, quia mitis, hirundo,
urn:cts:latinLit:phi0959.phi001:2.150	Quasque colat turres, Chaonis ales habet.
urn:cts:latinLit:phi0959.phi001:2.151	Este procul, lites et amarae proelia linguae:
urn:cts:latinLit:phi0959.phi001:2.152	Dulcibus est verbis mollis alendus amor.
urn:cts:latinLit:phi0959.phi001:2.153	Lite fugent nuptaeque viros nuptasque mariti,
urn:cts:latinLit:phi0959.phi001:2.154	Inque vicem credant res sibi semper agi;
urn:cts:latinLit:phi0959.phi001:2.155	Hoc decet uxores; dos est uxoria lites:
urn:cts:latinLit:phi0959.phi001:2.156	Audiat optatos semper amica sonos.
urn:cts:latinLit:phi0959.phi001:2.157	Non legis iussu lectum venistis in unum:
urn:cts:latinLit:phi0959.phi001:2.158	Fungitur in vobis munere legis amor.
urn:cts:latinLit:phi0959.phi001:2.159	Blanditias molles auremque iuvantia verba
urn:cts:latinLit:phi0959.phi001:2.160	Adfer, ut adventu laeta sit illa tuo.
urn:cts:latinLit:phi0959.phi001:2.161	Non ego divitibus venio praeceptor amandi:
urn:cts:latinLit:phi0959.phi001:2.162	Nil opus est illi, qui dabit, arte mea;
urn:cts:latinLit:phi0959.phi001:2.163	Secum habet ingenium, qui, cum libet, 'accipe' dicit;
urn:cts:latinLit:phi0959.phi001:2.164	Cedimus: inventis plus placet ille meis.
urn:cts:latinLit:phi0959.phi001:2.165	Pauperibus vates ego sum, quia pauper amavi;
urn:cts:latinLit:phi0959.phi001:2.166	Cum dare non possem munera, verba dabam.
urn:cts:latinLit:phi0959.phi001:2.167	Pauper amet caute: timeat maledicere pauper,
urn:cts:latinLit:phi0959.phi001:2.168	Multaque divitibus non patienda ferat.
urn:cts:latinLit:phi0959.phi001:2.169	Me memini iratum dominae turbasse capillos:
urn:cts:latinLit:phi0959.phi001:2.170	Haec mihi quam multos abstulit ira dies!
urn:cts:latinLit:phi0959.phi001:2.171	Nec puto, nec sensi tunicam laniasse; sed ipsa
urn:cts:latinLit:phi0959.phi001:2.172	Dixerat, et pretio est illa redempta meo.
urn:cts:latinLit:phi0959.phi001:2.173	At vos, si sapitis, vestri peccata magistri
urn:cts:latinLit:phi0959.phi001:2.174	Effugite, et culpae damna timete meae.
urn:cts:latinLit:phi0959.phi001:2.175	Proelia cum Parthis, cum culta pax sit amica,
urn:cts:latinLit:phi0959.phi001:2.176	Et iocus, et causas quicquid amoris habet.
urn:cts:latinLit:phi0959.phi001:2.177	Si nec blanda satis, nec erit tibi comis amanti,
urn:cts:latinLit:phi0959.phi001:2.178	Perfer et obdura: postmodo mitis erit.
urn:cts:latinLit:phi0959.phi001:2.179	Flectitur obsequio curvatus ab arbore ramus:
urn:cts:latinLit:phi0959.phi001:2.180	Frangis, si vires experiere tuas.
urn:cts:latinLit:phi0959.phi001:2.181	Obsequio tranantur aquae: nec vincere possis
urn:cts:latinLit:phi0959.phi001:2.182	Flumina, si contra, quam rapit unda, nates.
urn:cts:latinLit:phi0959.phi001:2.183	Obsequium tigresque domat Numidasque leones;
urn:cts:latinLit:phi0959.phi001:2.184	Rustica paulatim taurus aratra subit.
urn:cts:latinLit:phi0959.phi001:2.185	Quid fuit asperius Nonacrina Atalanta?
urn:cts:latinLit:phi0959.phi001:2.186	Succubuit meritis trux tamen illa viri.
urn:cts:latinLit:phi0959.phi001:2.187	Saepe suos casus nec mitia facta puellae
urn:cts:latinLit:phi0959.phi001:2.188	Flesse sub arboribus Milaniona ferunt;
urn:cts:latinLit:phi0959.phi001:2.189	Saepe tulit iusso fallacia retia collo,
urn:cts:latinLit:phi0959.phi001:2.190	Saepe fera torvos cuspide fixit apros:
urn:cts:latinLit:phi0959.phi001:2.191	Sensit et Hylaei contentum saucius arcum:
urn:cts:latinLit:phi0959.phi001:2.192	Sed tamen hoc arcu notior alter erat.
urn:cts:latinLit:phi0959.phi001:2.193	Non te Maenalias armatum scandere silvas,
urn:cts:latinLit:phi0959.phi001:2.194	Nec iubeo collo retia ferre tuo:
urn:cts:latinLit:phi0959.phi001:2.195	Pectora nec missis iubeo praebere sagittis;
urn:cts:latinLit:phi0959.phi001:2.196	Artis erunt cauto mollia iussa meae.
urn:cts:latinLit:phi0959.phi001:2.197	Cede repugnanti: cedendo victor abibis:
urn:cts:latinLit:phi0959.phi001:2.198	Fac modo, quas partes illa iubebit, agas.
urn:cts:latinLit:phi0959.phi001:2.199	Arguet, arguito; quicquid probat illa, probato;
urn:cts:latinLit:phi0959.phi001:2.200	Quod dicet, dicas; quod negat illa, neges.
urn:cts:latinLit:phi0959.phi001:2.201	Riserit, adride; si flebit, flere memento;
urn:cts:latinLit:phi0959.phi001:2.202	Imponat leges vultibus illa tuis.
urn:cts:latinLit:phi0959.phi001:2.203	Seu ludet, numerosque manu iactabit eburnos,
urn:cts:latinLit:phi0959.phi001:2.204	Tu male iactato, tu male iacta dato:
urn:cts:latinLit:phi0959.phi001:2.205	Seu iacies talos, victam ne poena sequatur,
urn:cts:latinLit:phi0959.phi001:2.206	Damnosi facito stent tibi saepe canes:
urn:cts:latinLit:phi0959.phi001:2.207	Sive latrocinii sub imagine calculus ibit,
urn:cts:latinLit:phi0959.phi001:2.208	Fac pereat vitreo miles ab hoste tuus.
urn:cts:latinLit:phi0959.phi001:2.209	Ipse tene distenta suis umbracula virgis,
urn:cts:latinLit:phi0959.phi001:2.210	Ipse fac in turba, qua venit illa, locum.
urn:cts:latinLit:phi0959.phi001:2.211	Nec dubita tereti scamnum producere lecto,
urn:cts:latinLit:phi0959.phi001:2.212	Et tenero soleam deme vel adde pedi.
urn:cts:latinLit:phi0959.phi001:2.213	Saepe etiam dominae, quamvis horrebis et ipse,
urn:cts:latinLit:phi0959.phi001:2.214	Algenti manus est calfacienda sinu.
urn:cts:latinLit:phi0959.phi001:2.215	Nec tibi turpe puta (quamvis sit turpe, placebit),
urn:cts:latinLit:phi0959.phi001:2.216	Ingenua speculum sustinuisse manu.
urn:cts:latinLit:phi0959.phi001:2.217	Ille, fatigata praebendo monstra noverca
urn:cts:latinLit:phi0959.phi001:2.218	Qui meruit caelum, quod prior ipse tulit,
urn:cts:latinLit:phi0959.phi001:2.219	Inter Ioniacas calathum tenuisse puellas
urn:cts:latinLit:phi0959.phi001:2.220	Creditur, et lanas excoluisse rudes.
urn:cts:latinLit:phi0959.phi001:2.221	Paruit imperio dominae Tirynthius heros:
urn:cts:latinLit:phi0959.phi001:2.222	I nunc et dubita ferre, quod ille tulit.
urn:cts:latinLit:phi0959.phi001:2.223	Iussus adesse foro, iussa maturius hora
urn:cts:latinLit:phi0959.phi001:2.224	Fac semper venias, nec nisi serus abi.
urn:cts:latinLit:phi0959.phi001:2.225	Occurras aliquo, tibi dixerit: omnia differ,
urn:cts:latinLit:phi0959.phi001:2.226	Curre, nec inceptum turba moretur iter.
urn:cts:latinLit:phi0959.phi001:2.227	Nocte domum repetens epulis perfuncta redibit:
urn:cts:latinLit:phi0959.phi001:2.228	Tum quoque pro servo, si vocat illa, veni.
urn:cts:latinLit:phi0959.phi001:2.229	Rure erit, et dicet 'venias': Amor odit inertes:
urn:cts:latinLit:phi0959.phi001:2.230	Si rota defuerit, tu pede carpe viam.
urn:cts:latinLit:phi0959.phi001:2.231	Nec grave te tempus sitiensque Canicula tardet,
urn:cts:latinLit:phi0959.phi001:2.232	Nec via per iactas candida facta nives.
urn:cts:latinLit:phi0959.phi001:2.233	Militiae species amor est; discedite, segnes:
urn:cts:latinLit:phi0959.phi001:2.234	Non sunt haec timidis signa tuenda viris.
urn:cts:latinLit:phi0959.phi001:2.235	Nox et hiems longaeque viae saevique dolores
urn:cts:latinLit:phi0959.phi001:2.236	Mollibus his castris et labor omnis inest.
urn:cts:latinLit:phi0959.phi001:2.237	Saepe feres imbrem caelesti nube solutum,
urn:cts:latinLit:phi0959.phi001:2.238	Frigidus et nuda saepe iacebis humo.
urn:cts:latinLit:phi0959.phi001:2.239	Cynthius Admeti vaccas pavisse Pheraei
urn:cts:latinLit:phi0959.phi001:2.240	Fertur, et in parva delituisse casa.
urn:cts:latinLit:phi0959.phi001:2.241	Quod Phoebum decuit, quem non decet? exue fastus,
urn:cts:latinLit:phi0959.phi001:2.242	Curam mansuri quisquis amoris habes.
urn:cts:latinLit:phi0959.phi001:2.243	Si tibi per tutum planumque negabitur ire,
urn:cts:latinLit:phi0959.phi001:2.244	Atque erit opposita ianua fulta sera,
urn:cts:latinLit:phi0959.phi001:2.245	At tu per praeceps tecto delabere aperto:
urn:cts:latinLit:phi0959.phi001:2.246	Det quoque furtivas alta fenestra vias.
urn:cts:latinLit:phi0959.phi001:2.247	Laeta erit, et causam tibi se sciet esse pericli;
urn:cts:latinLit:phi0959.phi001:2.248	Hoc dominae certi pignus amoris erit.
urn:cts:latinLit:phi0959.phi001:2.249	Saepe tua poteras, Leandre, carere puella:
urn:cts:latinLit:phi0959.phi001:2.250	Transnabas, animum nosset ut illa tuum.
urn:cts:latinLit:phi0959.phi001:2.251	Nec pudor ancillas, ut quaeque erit ordine prima,
urn:cts:latinLit:phi0959.phi001:2.252	Nec tibi sit servos demeruisse pudor.
urn:cts:latinLit:phi0959.phi001:2.253	Nomine quemque suo (nulla est iactura) saluta,
urn:cts:latinLit:phi0959.phi001:2.254	Iunge tuis humiles, ambitiose, manus.
urn:cts:latinLit:phi0959.phi001:2.255	Sed tamen et servo (levis est inpensa) roganti
urn:cts:latinLit:phi0959.phi001:2.256	Porrige Fortunae munera parva die:
urn:cts:latinLit:phi0959.phi001:2.257	Porrige et ancillae, qua poenas luce pependit
urn:cts:latinLit:phi0959.phi001:2.258	Lusa maritali Gallica veste manus.
urn:cts:latinLit:phi0959.phi001:2.259	Fac plebem, mihi crede, tuam; sit semper in illa
urn:cts:latinLit:phi0959.phi001:2.260	Ianitor et thalami qui iacet ante fores.
urn:cts:latinLit:phi0959.phi001:2.261	Nec dominam iubeo pretioso munere dones:
urn:cts:latinLit:phi0959.phi001:2.262	Parva, sed e parvis callidus apta dato.
urn:cts:latinLit:phi0959.phi001:2.263	Dum bene dives ager, cum rami pondere nutant,
urn:cts:latinLit:phi0959.phi001:2.264	Adferat in calatho rustica dona puer.
urn:cts:latinLit:phi0959.phi001:2.265	Rure suburbano poteris tibi dicere missa,
urn:cts:latinLit:phi0959.phi001:2.266	Illa vel in Sacra sint licet empta via.
urn:cts:latinLit:phi0959.phi001:2.267	Adferat aut uvas, aut quas Amaryllis amabat ---
urn:cts:latinLit:phi0959.phi001:2.268	At nunc castaneas non amat illa nuces.
urn:cts:latinLit:phi0959.phi001:2.269	Quin etiam turdoque licet missaque columba
urn:cts:latinLit:phi0959.phi001:2.270	Te memorem dominae testificere tuae.
urn:cts:latinLit:phi0959.phi001:2.271	Turpiter his emitur spes mortis et orba senectus.
urn:cts:latinLit:phi0959.phi001:2.272	A, pereant, per quos munera crimen habent!
urn:cts:latinLit:phi0959.phi001:2.273	Quid tibi praecipiam teneros quoque mittere versus?
urn:cts:latinLit:phi0959.phi001:2.274	Ei mihi, non multum carmen honoris habet.
urn:cts:latinLit:phi0959.phi001:2.275	Carmina laudantur, sed munera magna petuntur:
urn:cts:latinLit:phi0959.phi001:2.276	Dummodo sit dives, barbarus ipse placet.
urn:cts:latinLit:phi0959.phi001:2.277	Aurea sunt vere nunc saecula: plurimus auro
urn:cts:latinLit:phi0959.phi001:2.278	Venit honos: auro conciliatur amor.
urn:cts:latinLit:phi0959.phi001:2.279	Ipse licet venias Musis comitatus, Homere,
urn:cts:latinLit:phi0959.phi001:2.280	Si nihil attuleris, ibis, Homere, foras.
urn:cts:latinLit:phi0959.phi001:2.281	Sunt tamen et doctae, rarissima turba, puellae;
urn:cts:latinLit:phi0959.phi001:2.282	Altera non doctae turba, sed esse volunt.
urn:cts:latinLit:phi0959.phi001:2.283	Utraque laudetur per carmina: carmina lector
urn:cts:latinLit:phi0959.phi001:2.284	Commendet dulci qualiacumque sono;
urn:cts:latinLit:phi0959.phi001:2.285	His ergo aut illis vigilatum carmen in ipsas
urn:cts:latinLit:phi0959.phi001:2.286	Forsitan exigui muneris instar erit.
urn:cts:latinLit:phi0959.phi001:2.287	At quod eris per te facturus, et utile credis,
urn:cts:latinLit:phi0959.phi001:2.288	Id tua te facito semper amica roget.
urn:cts:latinLit:phi0959.phi001:2.289	Libertas alicui fuerit promissa tuorum:
urn:cts:latinLit:phi0959.phi001:2.290	Hanc tamen a domina fac petat ille tua:
urn:cts:latinLit:phi0959.phi001:2.291	Si poenam servo, si vincula saeva remittis,
urn:cts:latinLit:phi0959.phi001:2.292	Quod facturus eras, debeat illa tibi:
urn:cts:latinLit:phi0959.phi001:2.293	Utilitas tua sit, titulus donetur amicae:
urn:cts:latinLit:phi0959.phi001:2.294	Perde nihil, partes illa potentis agat.
urn:cts:latinLit:phi0959.phi001:2.295	Sed te, cuicumque est retinendae cura puellae,
urn:cts:latinLit:phi0959.phi001:2.296	Attonitum forma fac putet esse sua.
urn:cts:latinLit:phi0959.phi001:2.297	Sive erit in Tyriis, Tyrios laudabis amictus:
urn:cts:latinLit:phi0959.phi001:2.298	Sive erit in Cois, Coa decere puta.
urn:cts:latinLit:phi0959.phi001:2.299	Aurata est? ipso tibi sit pretiosior auro;
urn:cts:latinLit:phi0959.phi001:2.300	Gausapa si sumpsit, gausapa sumpta proba.
urn:cts:latinLit:phi0959.phi001:2.301	Astiterit tunicata, 'moves incendia' clama,
urn:cts:latinLit:phi0959.phi001:2.302	Sed timida, caveat frigora, voce roga.
urn:cts:latinLit:phi0959.phi001:2.303	Conpositum discrimen erit, discrimina lauda:
urn:cts:latinLit:phi0959.phi001:2.304	Torserit igne comam, torte capille, place.
urn:cts:latinLit:phi0959.phi001:2.305	Brachia saltantis, vocem mirare canentis,
urn:cts:latinLit:phi0959.phi001:2.306	Et, quod desierit, verba querentis habe.
urn:cts:latinLit:phi0959.phi001:2.307	Ipsos concubitus, ipsum venerere licebit
urn:cts:latinLit:phi0959.phi001:2.308	Quod iuvat, et quae dat gaudia voce notes.
urn:cts:latinLit:phi0959.phi001:2.309	Ut fuerit torva violentior illa Medusa,
urn:cts:latinLit:phi0959.phi001:2.310	Fiet amatori lenis et aequa suo.
urn:cts:latinLit:phi0959.phi001:2.311	Tantum, ne pateas verbis simulator in illis,
urn:cts:latinLit:phi0959.phi001:2.312	Effice, nec vultu destrue dicta tuo.
urn:cts:latinLit:phi0959.phi001:2.313	Si latet, ars prodest: adfert deprensa pudorem,
urn:cts:latinLit:phi0959.phi001:2.314	Atque adimit merito tempus in omne fidem.
urn:cts:latinLit:phi0959.phi001:2.315	Saepe sub autumnum, cum formosissimus annus,
urn:cts:latinLit:phi0959.phi001:2.316	Plenaque purpureo subrubet uva mero,
urn:cts:latinLit:phi0959.phi001:2.317	Cum modo frigoribus premimur, modo solvimur aestu,
urn:cts:latinLit:phi0959.phi001:2.318	Are non certo, corpora languor habet.
urn:cts:latinLit:phi0959.phi001:2.319	Illa quidem valeat; sed si male firma cubarit,
urn:cts:latinLit:phi0959.phi001:2.320	Et vitium caeli senserit aegra sui,
urn:cts:latinLit:phi0959.phi001:2.321	Tunc amor et pietas tua sit manifesta puellae,
urn:cts:latinLit:phi0959.phi001:2.322	Tum sere, quod plena postmodo falce metas.
urn:cts:latinLit:phi0959.phi001:2.323	Nec tibi morosi veniant fastidia morbi,
urn:cts:latinLit:phi0959.phi001:2.324	Perque tuas fiant, quae sinet ipsa, manus.
urn:cts:latinLit:phi0959.phi001:2.325	Et videat flentem, nec taedeat oscula ferre,
urn:cts:latinLit:phi0959.phi001:2.326	Et sicco lacrimas conbibat ore tuas.
urn:cts:latinLit:phi0959.phi001:2.327	Multa vove, sed cuncta palam; quotiesque libebit,
urn:cts:latinLit:phi0959.phi001:2.328	Quae referas illi, somnia laeta vide.
urn:cts:latinLit:phi0959.phi001:2.329	Et veniat, quae lustret anus lectumque locumque,
urn:cts:latinLit:phi0959.phi001:2.330	Praeferat et tremula sulpur et ova manu.
urn:cts:latinLit:phi0959.phi001:2.331	Omnibus his inerunt gratae vestigia curae:
urn:cts:latinLit:phi0959.phi001:2.332	In tabulas multis haec via fecit iter.
urn:cts:latinLit:phi0959.phi001:2.333	Nec tamen officiis odium quaeratur ab aegra:
urn:cts:latinLit:phi0959.phi001:2.334	Sit suus in blanda sedulitate modus:
urn:cts:latinLit:phi0959.phi001:2.335	Neve cibo prohibe, nec amari pocula suci
urn:cts:latinLit:phi0959.phi001:2.336	Porrige: rivalis misceat illa tuus.
urn:cts:latinLit:phi0959.phi001:2.337	Sed non cui dederas a litore carbasa vento,
urn:cts:latinLit:phi0959.phi001:2.338	Utendum, medio cum potiere freto.
urn:cts:latinLit:phi0959.phi001:2.339	Dum novus errat amor, vires sibi colligat usu:
urn:cts:latinLit:phi0959.phi001:2.340	Si bene nutrieris, tempore firmus erit.
urn:cts:latinLit:phi0959.phi001:2.341	Quem taurum metuis, vitulum mulcere solebas:
urn:cts:latinLit:phi0959.phi001:2.342	Sub qua nunc recubas arbore, virga fuit:
urn:cts:latinLit:phi0959.phi001:2.343	Nascitur exiguus, sed opes adquirit eundo,
urn:cts:latinLit:phi0959.phi001:2.344	Quaque venit, multas accipit amnis aquas.
urn:cts:latinLit:phi0959.phi001:2.345	Fac tibi consuescat: nil adsuetudine maius:
urn:cts:latinLit:phi0959.phi001:2.346	Quam tu dum capias, taedia nulla fuge.
urn:cts:latinLit:phi0959.phi001:2.347	Te semper videat, tibi semper praebeat aures;
urn:cts:latinLit:phi0959.phi001:2.348	Exhibeat vultus noxque diesque tuos.
urn:cts:latinLit:phi0959.phi001:2.349	Cum tibi maior erit fiducia, posse requiri,
urn:cts:latinLit:phi0959.phi001:2.350	Cum procul absenti cura futurus eris,
urn:cts:latinLit:phi0959.phi001:2.351	Da requiem: requietus ager bene credita reddit,
urn:cts:latinLit:phi0959.phi001:2.352	Terraque caelestes arida sorbet aquas.
urn:cts:latinLit:phi0959.phi001:2.353	Phyllida Demophoon praesens moderatius ussit:
urn:cts:latinLit:phi0959.phi001:2.354	Exarsit velis acrius illa datis.
urn:cts:latinLit:phi0959.phi001:2.355	Penelopen absens sollers torquebat Ulixes;
urn:cts:latinLit:phi0959.phi001:2.356	Phylacides aberat, Laodamia, tuus.
urn:cts:latinLit:phi0959.phi001:2.357	Sed mora tuta brevis: lentescunt tempore curae,
urn:cts:latinLit:phi0959.phi001:2.358	Vanescitque absens et novus intrat amor.
urn:cts:latinLit:phi0959.phi001:2.359	Dum Menelaus abest, Helene, ne sola iaceret,
urn:cts:latinLit:phi0959.phi001:2.360	Hospitis est tepido nocte recepta sinu.
urn:cts:latinLit:phi0959.phi001:2.361	Quis stupor hic, Menela, fuit? tu solus abibas,
urn:cts:latinLit:phi0959.phi001:2.362	Isdem sub tectis hospes et uxor erant.
urn:cts:latinLit:phi0959.phi001:2.363	Accipitri timidas credis, furiose, columbas?
urn:cts:latinLit:phi0959.phi001:2.364	Plenum montano credis ovile lupo?
urn:cts:latinLit:phi0959.phi001:2.365	Nil Helene peccat, nihil hic committit adulter:
urn:cts:latinLit:phi0959.phi001:2.366	Quod tu, quod faceret quilibet, ille facit.
urn:cts:latinLit:phi0959.phi001:2.367	Cogis adulterium dando tempusque locumque;
urn:cts:latinLit:phi0959.phi001:2.368	Quid nisi consilio est usa puella tuo?
urn:cts:latinLit:phi0959.phi001:2.369	Quid faciat? vir abest, et adest non rusticus hospes,
urn:cts:latinLit:phi0959.phi001:2.370	Et timet in vacuo sola cubare toro.
urn:cts:latinLit:phi0959.phi001:2.371	Viderit Atrides: Helenen ego crimine solvo:
urn:cts:latinLit:phi0959.phi001:2.372	Usa est humani commoditate viri.
urn:cts:latinLit:phi0959.phi001:2.373	Sed neque fulvus aper media tam saevus in ira est,
urn:cts:latinLit:phi0959.phi001:2.374	Fulmineo rabidos cum rotat ore canes,
urn:cts:latinLit:phi0959.phi001:2.375	Nec lea, cum catulis lactentibus ubera praebet,
urn:cts:latinLit:phi0959.phi001:2.376	Nec brevis ignaro vipera laesa pede,
urn:cts:latinLit:phi0959.phi001:2.377	Femina quam socii deprensa paelice lecti:
urn:cts:latinLit:phi0959.phi001:2.378	Ardet et in vultu pignora mentis habet.
urn:cts:latinLit:phi0959.phi001:2.379	In ferrum flammasque ruit, positoque decore
urn:cts:latinLit:phi0959.phi001:2.380	Fertur, ut Aonii cornibus icta dei.
urn:cts:latinLit:phi0959.phi001:2.381	Coniugis admissum violataque iura marita est
urn:cts:latinLit:phi0959.phi001:2.382	Barbara per natos Phasias ulta suos.
urn:cts:latinLit:phi0959.phi001:2.383	Altera dira parens haec est, quam cernis, hirundo:
urn:cts:latinLit:phi0959.phi001:2.384	Aspice, signatum sanguine pectus habet.
urn:cts:latinLit:phi0959.phi001:2.385	Hoc bene compositos, hoc firmos solvit amores;
urn:cts:latinLit:phi0959.phi001:2.386	Crimina sunt cautis ista timenda viris.
urn:cts:latinLit:phi0959.phi001:2.387	Nec mea vos uni damnat censura puellae:
urn:cts:latinLit:phi0959.phi001:2.388	Di melius! vix hoc nupta tenere potest.
urn:cts:latinLit:phi0959.phi001:2.389	Ludite, sed furto celetur culpa modesto:
urn:cts:latinLit:phi0959.phi001:2.390	Gloria peccati nulla petenda sui est.
urn:cts:latinLit:phi0959.phi001:2.391	Nec dederis munus, cognosse quod altera possit,
urn:cts:latinLit:phi0959.phi001:2.392	Nec sint nequitiae tempora certa tuae.
urn:cts:latinLit:phi0959.phi001:2.393	Et, ne te capiat latebris sibi femina notis,
urn:cts:latinLit:phi0959.phi001:2.394	Non uno est omnis convenienda loco;
urn:cts:latinLit:phi0959.phi001:2.395	Et quotiens scribes, totas prius ipse tabellas
urn:cts:latinLit:phi0959.phi001:2.396	Inspice: plus multae, quam sibi missa, legunt.
urn:cts:latinLit:phi0959.phi001:2.397	Laesa Venus iusta arma movet, telumque remittit,
urn:cts:latinLit:phi0959.phi001:2.398	Et, modo quod questa est, ipse querare, facit.
urn:cts:latinLit:phi0959.phi001:2.399	Dum fuit Atrides una contentus, et illa
urn:cts:latinLit:phi0959.phi001:2.400	Casta fuit: vitio est improba facta viri.
urn:cts:latinLit:phi0959.phi001:2.401	Audierat laurumque manu vittasque ferentem
urn:cts:latinLit:phi0959.phi001:2.402	Pro nata Chrysen non valuisse sua:
urn:cts:latinLit:phi0959.phi001:2.403	Audierat, Lyrnesi, tuos, abducta, dolores,
urn:cts:latinLit:phi0959.phi001:2.404	Bellaque per turpis longius isse moras.
urn:cts:latinLit:phi0959.phi001:2.405	Haec tamen audierat: Priameda viderat ipsa:
urn:cts:latinLit:phi0959.phi001:2.406	Victor erat praedae praeda pudenda suae.
urn:cts:latinLit:phi0959.phi001:2.407	Inde Thyestiaden animo thalamoque recepit,
urn:cts:latinLit:phi0959.phi001:2.408	Et male peccantem Tyndaris ulta virum.
urn:cts:latinLit:phi0959.phi001:2.409	Quae bene celaris, siqua tamen acta patebunt,
urn:cts:latinLit:phi0959.phi001:2.410	Illa, licet pateant, tu tamen usque nega.
urn:cts:latinLit:phi0959.phi001:2.411	Tum neque subiectus, solito nec blandior esto:
urn:cts:latinLit:phi0959.phi001:2.412	Haec animi multum signa nocentis habent:
urn:cts:latinLit:phi0959.phi001:2.413	Sed lateri ne parce tuo: pax omnis in uno est;
urn:cts:latinLit:phi0959.phi001:2.414	Concubitu prior est infitianda venus.
urn:cts:latinLit:phi0959.phi001:2.415	Sunt, qui praecipiant herbas, satureia, nocentes
urn:cts:latinLit:phi0959.phi001:2.416	Sumere; iudiciis ista venena meis;
urn:cts:latinLit:phi0959.phi001:2.417	Aut piper urticae mordacis semine miscent,
urn:cts:latinLit:phi0959.phi001:2.418	Tritaque in annoso flava pyrethra mero;
urn:cts:latinLit:phi0959.phi001:2.419	Sed dea non patitur sic ad sua gaudia cogi,
urn:cts:latinLit:phi0959.phi001:2.420	Colle sub umbroso quam tenet altus Eryx.
urn:cts:latinLit:phi0959.phi001:2.421	Candidus, Alcathoi qui mittitur urbe Pelasga,
urn:cts:latinLit:phi0959.phi001:2.422	Bulbus et, ex horto quae venit, herba salax
urn:cts:latinLit:phi0959.phi001:2.423	Ovaque sumantur, sumantur Hymettia mella,
urn:cts:latinLit:phi0959.phi001:2.424	Quasque tulit folio pinus acuta nuces.
urn:cts:latinLit:phi0959.phi001:2.425	Docta, quid ad magicas, Erato, deverteris artes?
urn:cts:latinLit:phi0959.phi001:2.426	Interior curru meta terenda meo est.
urn:cts:latinLit:phi0959.phi001:2.427	Qui modo celabas monitu tua crimina nostro,
urn:cts:latinLit:phi0959.phi001:2.428	Flecte iter, et monitu detege furta meo.
urn:cts:latinLit:phi0959.phi001:2.429	Nec levitas culpanda mea est: non semper eodem
urn:cts:latinLit:phi0959.phi001:2.430	Impositos vento panda carina vehit.
urn:cts:latinLit:phi0959.phi001:2.431	Nam modo Threcio Borea, modo currimus Euro,
urn:cts:latinLit:phi0959.phi001:2.432	Saepe tument Zephyro lintea, saepe Noto.
urn:cts:latinLit:phi0959.phi001:2.433	Aspice, ut in curru modo det fluitantia rector
urn:cts:latinLit:phi0959.phi001:2.434	Lora, modo admissos arte retentet equos.
urn:cts:latinLit:phi0959.phi001:2.435	Sunt quibus ingrate timida indulgentia servit,
urn:cts:latinLit:phi0959.phi001:2.436	Et, si nulla subest aemula, languet amor.
urn:cts:latinLit:phi0959.phi001:2.437	Luxuriant animi rebus plerumque secundis,
urn:cts:latinLit:phi0959.phi001:2.438	Nec facile est aequa commoda mente pati.
urn:cts:latinLit:phi0959.phi001:2.439	Ut levis absumptis paulatim viribus ignis
urn:cts:latinLit:phi0959.phi001:2.440	Ipse latet, summo canet in igne cinis,
urn:cts:latinLit:phi0959.phi001:2.441	Sed tamen extinctas admoto sulpure flammas
urn:cts:latinLit:phi0959.phi001:2.442	Invenit, et lumen, quod fuit ante, redit:
urn:cts:latinLit:phi0959.phi001:2.443	Sic, ubi pigra situ securaque pectora torpent,
urn:cts:latinLit:phi0959.phi001:2.444	Acribus est stimulis eliciendus amor.
urn:cts:latinLit:phi0959.phi001:2.445	Fac timeat de te, tepidamque recalface mentem:
urn:cts:latinLit:phi0959.phi001:2.446	Palleat indicio criminis illa tui;
urn:cts:latinLit:phi0959.phi001:2.447	O quater et quotiens numero conprendere non est
urn:cts:latinLit:phi0959.phi001:2.448	Felicem, de quo laesa puella dolet:
urn:cts:latinLit:phi0959.phi001:2.449	Quae, simul invitas crimen pervenit ad aures,
urn:cts:latinLit:phi0959.phi001:2.450	Excidit, et miserae voxque colorque fugit.
urn:cts:latinLit:phi0959.phi001:2.451	Ille ego sim, cuius laniet furiosa capillos:
urn:cts:latinLit:phi0959.phi001:2.452	Ille ego sim, teneras cui petat ungue genas,
urn:cts:latinLit:phi0959.phi001:2.453	Quem videat lacrimans, quem torvis spectet ocellis,
urn:cts:latinLit:phi0959.phi001:2.454	Quo sine non possit vivere, posse velit.
urn:cts:latinLit:phi0959.phi001:2.455	Si spatium quaeras, breve sit, quo laesa queratur,
urn:cts:latinLit:phi0959.phi001:2.456	Ne lenta vires colligat ira mora;
urn:cts:latinLit:phi0959.phi001:2.457	Candida iamdudum cingantur colla lacertis,
urn:cts:latinLit:phi0959.phi001:2.458	Inque tuos flens est accipienda sinus.
urn:cts:latinLit:phi0959.phi001:2.459	Oscula da flenti, Veneris da gaudia flenti,
urn:cts:latinLit:phi0959.phi001:2.460	Pax erit: hoc uno solvitur ira modo.
urn:cts:latinLit:phi0959.phi001:2.461	Cum bene saevierit, cum certa videbitur hostis,
urn:cts:latinLit:phi0959.phi001:2.462	Tum pete concubitus foedera, mitis erit.
urn:cts:latinLit:phi0959.phi001:2.463	Illic depositis habitat Concordia telis:
urn:cts:latinLit:phi0959.phi001:2.464	Illo, crede mihi, Gratia nata loco est.
urn:cts:latinLit:phi0959.phi001:2.465	Quae modo pugnarunt, iungunt sua rostra columbae,
urn:cts:latinLit:phi0959.phi001:2.466	Quarum blanditias verbaque murmur habet.
urn:cts:latinLit:phi0959.phi001:2.467	Prima fuit rerum confusa sine ordine moles,
urn:cts:latinLit:phi0959.phi001:2.468	Unaque erat facies sidera, terra, fretum;
urn:cts:latinLit:phi0959.phi001:2.469	Mox caelum impositum terris, humus aequore cincta est
urn:cts:latinLit:phi0959.phi001:2.470	Inque suas partes cessit inane chaos;
urn:cts:latinLit:phi0959.phi001:2.471	Silva feras, volucres aer accepit habendas,
urn:cts:latinLit:phi0959.phi001:2.472	In liquida, pisces, delituistis aqua.
urn:cts:latinLit:phi0959.phi001:2.473	Tum genus humanum solis errabat in agris,
urn:cts:latinLit:phi0959.phi001:2.474	Idque merae vires et rude corpus erat;
urn:cts:latinLit:phi0959.phi001:2.475	Silva domus fuerat, cibus herba, cubilia frondes:
urn:cts:latinLit:phi0959.phi001:2.476	Iamque diu nulli cognitus alter erat.
urn:cts:latinLit:phi0959.phi001:2.477	Blanda truces animos fertur mollisse voluptas:
urn:cts:latinLit:phi0959.phi001:2.478	Constiterant uno femina virque loco;
urn:cts:latinLit:phi0959.phi001:2.479	Quid facerent, ipsi nullo didicere magistro:
urn:cts:latinLit:phi0959.phi001:2.480	Arte Venus nulla dulce peregit opus.
urn:cts:latinLit:phi0959.phi001:2.481	Ales habet, quod amet; cum quo sua gaudia iungat,
urn:cts:latinLit:phi0959.phi001:2.482	Invenit in media femina piscis aqua;
urn:cts:latinLit:phi0959.phi001:2.483	Cerva parem sequitur, serpens serpente tenetur,
urn:cts:latinLit:phi0959.phi001:2.484	Haeret adulterio cum cane nexa canis;
urn:cts:latinLit:phi0959.phi001:2.485	Laeta salitur ovis: tauro quoque laeta iuvenca est:
urn:cts:latinLit:phi0959.phi001:2.486	Sustinet inmundum sima capella marem;
urn:cts:latinLit:phi0959.phi001:2.487	In furias agitantur equae, spatioque remota
urn:cts:latinLit:phi0959.phi001:2.488	Per loca dividuos amne sequuntur equos.
urn:cts:latinLit:phi0959.phi001:2.489	Ergo age et iratae medicamina fortia praebe:
urn:cts:latinLit:phi0959.phi001:2.490	Illa feri requiem sola doloris habent:
urn:cts:latinLit:phi0959.phi001:2.491	Illa Machaonios superant medicamina sucos:
urn:cts:latinLit:phi0959.phi001:2.492	His, ubi peccaris, restituendus eris.
urn:cts:latinLit:phi0959.phi001:2.493	Haec ego cum canerem, subito manifestus Apollo
urn:cts:latinLit:phi0959.phi001:2.494	Movit inauratae pollice fila lyrae.
urn:cts:latinLit:phi0959.phi001:2.495	In manibus laurus, sacris inducta capillis
urn:cts:latinLit:phi0959.phi001:2.496	Laurus erat; vates ille videndus adit.
urn:cts:latinLit:phi0959.phi001:2.497	Is mihi 'Lascivi' dixit 'praeceptor Amoris,
urn:cts:latinLit:phi0959.phi001:2.498	Duc, age, discipulos ad mea templa tuos,
urn:cts:latinLit:phi0959.phi001:2.499	Est ubi diversum fama celebrata per orbem
urn:cts:latinLit:phi0959.phi001:2.500	Littera, cognosci quae sibi quemque iubet.
urn:cts:latinLit:phi0959.phi001:2.501	Qui sibi notus erit, solus sapienter amabit,
urn:cts:latinLit:phi0959.phi001:2.502	Atque opus ad vires exiget omne suas.
urn:cts:latinLit:phi0959.phi001:2.503	Cui faciem natura dedit, spectetur ab illa:
urn:cts:latinLit:phi0959.phi001:2.504	Cui color est, umero saepe patente cubet:
urn:cts:latinLit:phi0959.phi001:2.505	Qui sermone placet, taciturna silentia vitet:
urn:cts:latinLit:phi0959.phi001:2.506	Qui canit arte, canat; qui bibit arte, bibat.
urn:cts:latinLit:phi0959.phi001:2.507	Sed neque declament medio sermone diserti,
urn:cts:latinLit:phi0959.phi001:2.508	Nec sua non sanus scripta poeta legat!'
urn:cts:latinLit:phi0959.phi001:2.509	Sic monuit Phoebus: Phoebo parete monenti;
urn:cts:latinLit:phi0959.phi001:2.510	Certa dei sacro est huius in ore fides.
urn:cts:latinLit:phi0959.phi001:2.511	Ad propiora vocor. Quisquis sapienter amabit
urn:cts:latinLit:phi0959.phi001:2.512	Vincet, et e nostra, quod petet, arte feret.
urn:cts:latinLit:phi0959.phi001:2.513	Credita non semper sulci cum faenore reddunt,
urn:cts:latinLit:phi0959.phi001:2.514	Nec semper dubias adiuvat aura rates;
urn:cts:latinLit:phi0959.phi001:2.515	Quod iuvat, exiguum, plus est, quod laedat amantes;
urn:cts:latinLit:phi0959.phi001:2.516	Proponant animo multa ferenda suo.
urn:cts:latinLit:phi0959.phi001:2.517	Quot lepores in Atho, quot apes pascuntur in Hybla,
urn:cts:latinLit:phi0959.phi001:2.518	Caerula quot bacas Palladis arbor habet,
urn:cts:latinLit:phi0959.phi001:2.519	Litore quot conchae, tot sunt in amore dolores;
urn:cts:latinLit:phi0959.phi001:2.520	Quae patimur, multo spicula felle madent.
urn:cts:latinLit:phi0959.phi001:2.521	Dicta erit isse foras: intus fortasse videre est:
urn:cts:latinLit:phi0959.phi001:2.522	Isse foras, et te falsa videre puta.
urn:cts:latinLit:phi0959.phi001:2.523	Clausa tibi fuerit promissa ianua nocte:
urn:cts:latinLit:phi0959.phi001:2.524	Perfer et inmunda ponere corpus humo.
urn:cts:latinLit:phi0959.phi001:2.525	Forsitan et vultu mendax ancilla superbo
urn:cts:latinLit:phi0959.phi001:2.526	Dicet 'quid nostras obsidet iste fores?'
urn:cts:latinLit:phi0959.phi001:2.527	Postibus et durae supplex blandire puellae,
urn:cts:latinLit:phi0959.phi001:2.528	Et capiti demptas in fore pone rosas.
urn:cts:latinLit:phi0959.phi001:2.529	Cum volet, accedes: cum te vitabit, abibis;
urn:cts:latinLit:phi0959.phi001:2.530	Dedecet ingenuos taedia ferre sui.
urn:cts:latinLit:phi0959.phi001:2.531	'Effugere hunc non est' quare tibi possit amica
urn:cts:latinLit:phi0959.phi001:2.532	Dicere? non omni tempore sensus obest.
urn:cts:latinLit:phi0959.phi001:2.533	Nec maledicta puta, nec verbera ferre puellae
urn:cts:latinLit:phi0959.phi001:2.534	Turpe, nec ad teneros oscula ferre pedes.
urn:cts:latinLit:phi0959.phi001:2.535	Quid moror in parvis? Animus maioribus instat;
urn:cts:latinLit:phi0959.phi001:2.536	Magna canam: toto pectore, vulgus, ades.
urn:cts:latinLit:phi0959.phi001:2.537	Ardua molimur, sed nulla, nisi ardua, virtus:
urn:cts:latinLit:phi0959.phi001:2.538	Difficilis nostra poscitur arte labor.
urn:cts:latinLit:phi0959.phi001:2.539	Rivalem patienter habe, victoria tecum
urn:cts:latinLit:phi0959.phi001:2.540	Stabit: eris magni victor in arce Iovis.
urn:cts:latinLit:phi0959.phi001:2.541	Haec tibi non hominem, sed quercus crede Pelasgas
urn:cts:latinLit:phi0959.phi001:2.542	Dicere: nil istis ars mea maius habet.
urn:cts:latinLit:phi0959.phi001:2.543	Innuet illa, feras; scribet, ne tange tabellas:
urn:cts:latinLit:phi0959.phi001:2.544	Unde volet, veniat; quoque libebit, eat.
urn:cts:latinLit:phi0959.phi001:2.545	Hoc in legitima praestant uxore mariti,
urn:cts:latinLit:phi0959.phi001:2.546	Cum, tener, ad partes tu quoque, somne, venis.
urn:cts:latinLit:phi0959.phi001:2.547	Hac ego, confiteor, non sum perfectus in arte;
urn:cts:latinLit:phi0959.phi001:2.548	Quid faciam? monitis sum minor ipse meis.
urn:cts:latinLit:phi0959.phi001:2.549	Mene palam nostrae det quisquam signa puellae,
urn:cts:latinLit:phi0959.phi001:2.550	Et patiar, nec me quo libet ira ferat?
urn:cts:latinLit:phi0959.phi001:2.551	Oscula vir dederat, memini, suus: oscula questus
urn:cts:latinLit:phi0959.phi001:2.552	Sum data; barbaria noster abundat amor.
urn:cts:latinLit:phi0959.phi001:2.553	Non semel hoc vitium nocuit mihi: doctior ille,
urn:cts:latinLit:phi0959.phi001:2.554	Quo veniunt alii conciliante viri.
urn:cts:latinLit:phi0959.phi001:2.555	Sed melius nescisse fuit: sine furta tegantur,
urn:cts:latinLit:phi0959.phi001:2.556	Ne fugiat ficto fassus ab ore pudor.
urn:cts:latinLit:phi0959.phi001:2.557	Quo magis, o iuvenes, deprendere parcite vestras:
urn:cts:latinLit:phi0959.phi001:2.558	Peccent, peccantes verba dedisse putent.
urn:cts:latinLit:phi0959.phi001:2.559	Crescit amor prensis; ubi par fortuna duorum est,
urn:cts:latinLit:phi0959.phi001:2.560	In causa damni perstat uterque sui.
urn:cts:latinLit:phi0959.phi001:2.561	Fabula narratur toto notissima caelo,
urn:cts:latinLit:phi0959.phi001:2.562	Mulciberis capti Marsque Venusque dolis.
urn:cts:latinLit:phi0959.phi001:2.563	Mars pater, insano Veneris turbatus amore,
urn:cts:latinLit:phi0959.phi001:2.564	De duce terribili factus amator erat.
urn:cts:latinLit:phi0959.phi001:2.565	Nec Venus oranti (neque enim dea mollior ulla est)
urn:cts:latinLit:phi0959.phi001:2.566	Rustica Gradivo difficilisque fuit.
urn:cts:latinLit:phi0959.phi001:2.567	A, quotiens lasciva pedes risisse mariti
urn:cts:latinLit:phi0959.phi001:2.568	Dicitur, et duras igne vel arte manus.
urn:cts:latinLit:phi0959.phi001:2.569	Marte palam simul est Vulcanum imitata, decebat,
urn:cts:latinLit:phi0959.phi001:2.570	Multaque cum forma gratia mixta fuit.
urn:cts:latinLit:phi0959.phi001:2.571	Sed bene concubitus primos celare solebant.
urn:cts:latinLit:phi0959.phi001:2.572	Plena verecundi culpa pudoris erat.
urn:cts:latinLit:phi0959.phi001:2.573	Indicio Solis (quis Solem fallere possit?)
urn:cts:latinLit:phi0959.phi001:2.574	Cognita Vulcano coniugis acta suae.
urn:cts:latinLit:phi0959.phi001:2.575	Quam mala, Sol, exempla moves! Pete munus ab ipsa
urn:cts:latinLit:phi0959.phi001:2.576	Et tibi, si taceas, quod dare possit, habet.
urn:cts:latinLit:phi0959.phi001:2.577	Mulciber obscuros lectum circaque superque
urn:cts:latinLit:phi0959.phi001:2.578	Disponit laqueos: lumina fallit opus.
urn:cts:latinLit:phi0959.phi001:2.579	Fingit iter Lemnon; veniunt ad foedus amantes:
urn:cts:latinLit:phi0959.phi001:2.580	Impliciti laqueis nudus uterque iacent.
urn:cts:latinLit:phi0959.phi001:2.581	Convocat ille deos; praebent spectacula capti:
urn:cts:latinLit:phi0959.phi001:2.582	Vix lacrimas Venerem continuisse putant.
urn:cts:latinLit:phi0959.phi001:2.583	Non vultus texisse suos, non denique possunt
urn:cts:latinLit:phi0959.phi001:2.584	Partibus obscenis opposuisse manus.
urn:cts:latinLit:phi0959.phi001:2.585	Hic aliquis ridens 'in me, fortissime Mavors,
urn:cts:latinLit:phi0959.phi001:2.586	Si tibi sunt oneri, vincula transfer!' ait.
urn:cts:latinLit:phi0959.phi001:2.587	Vix precibus, Neptune, tuis captiva resolvit
urn:cts:latinLit:phi0959.phi001:2.588	Corpora: Mars Thracen occupat, illa Paphon.
urn:cts:latinLit:phi0959.phi001:2.589	Hoc tibi pro facto, Vulcane: quod ante tegebant,
urn:cts:latinLit:phi0959.phi001:2.590	Liberius faciunt, ut pudor omnis abest:
urn:cts:latinLit:phi0959.phi001:2.591	Saepe tamen demens stulte fecisse fateris,
urn:cts:latinLit:phi0959.phi001:2.592	Teque ferunt artis paenituisse tuae.
urn:cts:latinLit:phi0959.phi001:2.593	Hoc vetiti vos este; vetat deprensa Dione
urn:cts:latinLit:phi0959.phi001:2.594	Insidias illas, quas tulit ipsa, dare.
urn:cts:latinLit:phi0959.phi001:2.595	Nec vos rivali laqueos disponite, nec vos
urn:cts:latinLit:phi0959.phi001:2.596	Excipite arcana verba notata manu.
urn:cts:latinLit:phi0959.phi001:2.597	Ista viri captent, si iam captanda putabunt,
urn:cts:latinLit:phi0959.phi001:2.598	Quos faciet iustos ignis et unda viros.
urn:cts:latinLit:phi0959.phi001:2.599	En, iterum testor: nihil hic, nisi lege remissum
urn:cts:latinLit:phi0959.phi001:2.600	Luditur: in nostris instita nulla iocis.
urn:cts:latinLit:phi0959.phi001:2.601	Quis Cereris ritus ausit vulgare profanis,
urn:cts:latinLit:phi0959.phi001:2.602	Magnaque Threcia sacra reperta Samo?
urn:cts:latinLit:phi0959.phi001:2.603	Exigua est virtus praestare silentia rebus:
urn:cts:latinLit:phi0959.phi001:2.604	At contra gravis est culpa tacenda loqui.
urn:cts:latinLit:phi0959.phi001:2.605	O bene, quod frustra captatis arbore pomis
urn:cts:latinLit:phi0959.phi001:2.606	Garrulus in media Tantalus aret aqua!
urn:cts:latinLit:phi0959.phi001:2.607	Praecipue Cytherea iubet sua sacra taceri:
urn:cts:latinLit:phi0959.phi001:2.608	Admoneo, veniat nequis ad illa loquax.
urn:cts:latinLit:phi0959.phi001:2.609	Condita si non sunt Veneris mysteria cistis,
urn:cts:latinLit:phi0959.phi001:2.610	Nec cava vesanis ictibus aera sonant,
urn:cts:latinLit:phi0959.phi001:2.611	At sic inter nos medio versantur in usu,
urn:cts:latinLit:phi0959.phi001:2.612	Se tamen inter nos ut latuisse velint.
urn:cts:latinLit:phi0959.phi001:2.613	Ipsa Venus pubem, quotiens velamina ponit,
urn:cts:latinLit:phi0959.phi001:2.614	Protegitur laeva semireducta manu.
urn:cts:latinLit:phi0959.phi001:2.615	In medio passimque coit pecus: hoc quoque viso
urn:cts:latinLit:phi0959.phi001:2.616	Avertit vultus nempe puella suos.
urn:cts:latinLit:phi0959.phi001:2.617	Conveniunt thalami furtis et ianua nostris,
urn:cts:latinLit:phi0959.phi001:2.618	Parsque sub iniecta veste pudenda latet:
urn:cts:latinLit:phi0959.phi001:2.619	Et si non tenebras, ad quiddam nubis opacae
urn:cts:latinLit:phi0959.phi001:2.620	Quaerimus, atque aliquid luce patente minus.
urn:cts:latinLit:phi0959.phi001:2.621	Tum quoque, cum solem nondum prohibebat et imbrem
urn:cts:latinLit:phi0959.phi001:2.622	Tegula, sed quercus tecta cibumque dabat,
urn:cts:latinLit:phi0959.phi001:2.623	In nemore atque antris, non sub Iove, iuncta voluptas;
urn:cts:latinLit:phi0959.phi001:2.624	Tanta rudi populo cura pudoris erat.
urn:cts:latinLit:phi0959.phi001:2.625	At nunc nocturnis titulos inponimus actis,
urn:cts:latinLit:phi0959.phi001:2.626	Atque emitur magno nil, nisi posse loqui!
urn:cts:latinLit:phi0959.phi001:2.627	Scilicet excuties omnes, ubi quaeque, puellas,
urn:cts:latinLit:phi0959.phi001:2.628	Cuilibet ut dicas 'haec quoque nostra fuit,'
urn:cts:latinLit:phi0959.phi001:2.629	Nec desint, quas tu digitis ostendere possis?
urn:cts:latinLit:phi0959.phi001:2.630	Ut quamque adtigeris, fabula turpis erit?
urn:cts:latinLit:phi0959.phi001:2.631	Parva queror: fingunt quidam, quae vera negarent,
urn:cts:latinLit:phi0959.phi001:2.632	Et nulli non se concubuisse ferunt.
urn:cts:latinLit:phi0959.phi001:2.633	Corpora si nequeunt, quae possunt, nomina tangunt,
urn:cts:latinLit:phi0959.phi001:2.634	Famaque non tacto corpore crimen habet.
urn:cts:latinLit:phi0959.phi001:2.635	I nunc, claude fores, custos odiose puellae,
urn:cts:latinLit:phi0959.phi001:2.636	Et centum duris postibus obde seras!
urn:cts:latinLit:phi0959.phi001:2.637	Quid tuti superest, cum nominis extat adulter,
urn:cts:latinLit:phi0959.phi001:2.638	Et credi quod non contigit esse, cupit?
urn:cts:latinLit:phi0959.phi001:2.639	Nos etiam veros parce profitemur amores,
urn:cts:latinLit:phi0959.phi001:2.640	Tectaque sunt solida mystica furta fide.
urn:cts:latinLit:phi0959.phi001:2.641	Parcite praecipue vitia exprobrare puellis,
urn:cts:latinLit:phi0959.phi001:2.642	Utile quae multis dissimulasse fuit.
urn:cts:latinLit:phi0959.phi001:2.643	Nec suus Andromedae color est obiectus ab illo,
urn:cts:latinLit:phi0959.phi001:2.644	Mobilis in gemino cui pede pinna fuit.
urn:cts:latinLit:phi0959.phi001:2.645	Omnibus Andromache visa est spatiosior aequo:
urn:cts:latinLit:phi0959.phi001:2.646	Unus, qui modicam diceret, Hector erat.
urn:cts:latinLit:phi0959.phi001:2.647	Quod male fers, adsuesce, feres bene; multa vetustus
urn:cts:latinLit:phi0959.phi001:2.648	Leniet, incipiens omnia sentit amor.
urn:cts:latinLit:phi0959.phi001:2.649	Dum novus in viridi coalescit cortice ramus,
urn:cts:latinLit:phi0959.phi001:2.650	Concutiat tenerum quaelibet aura, cadet:
urn:cts:latinLit:phi0959.phi001:2.651	Mox eadem ventis, spatio durata, resistet,
urn:cts:latinLit:phi0959.phi001:2.652	Firmaque adoptivas arbor habebit opes.
urn:cts:latinLit:phi0959.phi001:2.653	Eximit ipsa dies omnes e corpore mendas,
urn:cts:latinLit:phi0959.phi001:2.654	Quodque fuit vitium, desinit esse mora.
urn:cts:latinLit:phi0959.phi001:2.655	Ferre novae nares taurorum terga recusant:
urn:cts:latinLit:phi0959.phi001:2.656	Adsiduo domitas tempore fallit odor.
urn:cts:latinLit:phi0959.phi001:2.657	Nominibus mollire licet mala: fusca vocetur,
urn:cts:latinLit:phi0959.phi001:2.658	Nigrior Illyrica cui pice sanguis erit:
urn:cts:latinLit:phi0959.phi001:2.659	Si straba, sit Veneri similis: si rava, Minervae:
urn:cts:latinLit:phi0959.phi001:2.660	Sit gracilis, macie quae male viva sua est;
urn:cts:latinLit:phi0959.phi001:2.661	Dic habilem, quaecumque brevis, quae turgida, plenam,
urn:cts:latinLit:phi0959.phi001:2.662	Et lateat vitium proximitate boni.
urn:cts:latinLit:phi0959.phi001:2.663	Nec quotus annus eat, nec quo sit nata, require,
urn:cts:latinLit:phi0959.phi001:2.664	Consule, quae rigidus munera Censor habet:
urn:cts:latinLit:phi0959.phi001:2.665	Praecipue si flore caret, meliusque peractum
urn:cts:latinLit:phi0959.phi001:2.666	Tempus, et albentes iam legit illa comas.
urn:cts:latinLit:phi0959.phi001:2.667	Utilis, o iuvenes, aut haec, aut serior aetas:
urn:cts:latinLit:phi0959.phi001:2.668	Iste feret segetes, iste serendus ager.
urn:cts:latinLit:phi0959.phi001:2.669	Dum vires annique sinunt, tolerate labores:
urn:cts:latinLit:phi0959.phi001:2.670	Iam veniet tacito curva senecta pede.
urn:cts:latinLit:phi0959.phi001:2.671	Aut mare remigiis, aut vomere findite terras,
urn:cts:latinLit:phi0959.phi001:2.672	Aut fera belligeras addite in arma manus,
urn:cts:latinLit:phi0959.phi001:2.673	Aut latus et vires operamque adferte puellis:
urn:cts:latinLit:phi0959.phi001:2.674	Hoc quoque militia est, hoc quoque quaerit opes.
urn:cts:latinLit:phi0959.phi001:2.675	Adde, quod est illis operum prudentia maior,
urn:cts:latinLit:phi0959.phi001:2.676	Solus et artifices qui facit, usus adest:
urn:cts:latinLit:phi0959.phi001:2.677	Illae munditiis annorum damna rependunt,
urn:cts:latinLit:phi0959.phi001:2.678	Et faciunt cura, ne videantur anus.
urn:cts:latinLit:phi0959.phi001:2.679	Utque velis, venerem iungunt per mille figuras:
urn:cts:latinLit:phi0959.phi001:2.680	Invenit plures nulla tabella modos.
urn:cts:latinLit:phi0959.phi001:2.681	Illis sentitur non inritata voluptas:
urn:cts:latinLit:phi0959.phi001:2.682	Quod iuvet, ex aequo femina virque ferant.
urn:cts:latinLit:phi0959.phi001:2.683	Odi concubitus, qui non utrumque resolvunt;
urn:cts:latinLit:phi0959.phi001:2.684	Hoc est, cur pueri tangar amore minus.
urn:cts:latinLit:phi0959.phi001:2.685	Odi quae praebet, quia sit praebere necesse,
urn:cts:latinLit:phi0959.phi001:2.686	Siccaque de lana cogitat ipsa sua.
urn:cts:latinLit:phi0959.phi001:2.687	Quae datur officio, non est mihi grata voluptas:
urn:cts:latinLit:phi0959.phi001:2.688	Officium faciat nulla puella mihi.
urn:cts:latinLit:phi0959.phi001:2.689	Me voces audire iuvat sua gaudia fassas,
urn:cts:latinLit:phi0959.phi001:2.690	Quaeque morer meme sustineamque rogent.
urn:cts:latinLit:phi0959.phi001:2.691	Aspiciam dominae victos amentis ocellos:
urn:cts:latinLit:phi0959.phi001:2.692	Langueat, et tangi se vetet illa diu.
urn:cts:latinLit:phi0959.phi001:2.693	Haec bona non primae tribuit natura iuventae,
urn:cts:latinLit:phi0959.phi001:2.694	Quae cito post septem lustra venire solent.
urn:cts:latinLit:phi0959.phi001:2.695	Qui properant, nova musta bibant: mihi fundat avitum
urn:cts:latinLit:phi0959.phi001:2.696	Consulibus priscis condita testa merum.
urn:cts:latinLit:phi0959.phi001:2.697	Nec platanus, nisi sera, potest obsistere Phoebo,
urn:cts:latinLit:phi0959.phi001:2.698	Et laedunt nudos prata novella pedes.
urn:cts:latinLit:phi0959.phi001:2.699	Scilicet Hermionen Helenae praeponere posses,
urn:cts:latinLit:phi0959.phi001:2.700	Et melior Gorge, quam sua mater, erat?
urn:cts:latinLit:phi0959.phi001:2.701	At venerem quicumque voles adtingere seram,
urn:cts:latinLit:phi0959.phi001:2.702	Si modo duraris, praemia digna feres.
urn:cts:latinLit:phi0959.phi001:2.703	Conscius, ecce, duos accepit lectus amantes:
urn:cts:latinLit:phi0959.phi001:2.704	Ad thalami clausas, Musa, resiste fores.
urn:cts:latinLit:phi0959.phi001:2.705	Sponte sua sine te celeberrima verba loquentur,
urn:cts:latinLit:phi0959.phi001:2.706	Nec manus in lecto laeva iacebit iners.
urn:cts:latinLit:phi0959.phi001:2.707	Invenient digiti, quod agant in partibus illis,
urn:cts:latinLit:phi0959.phi001:2.708	In quibus occulte spicula tingit Amor.
urn:cts:latinLit:phi0959.phi001:2.709	Fecit in Andromache prius hoc fortissimus Hector,
urn:cts:latinLit:phi0959.phi001:2.710	Nec solum bellis utilis ille fuit.
urn:cts:latinLit:phi0959.phi001:2.711	Fecit et in capta Lyrneside magnus Achilles,
urn:cts:latinLit:phi0959.phi001:2.712	Cum premeret mollem lassus ab hoste torum.
urn:cts:latinLit:phi0959.phi001:2.713	Illis te manibus tangi, Brise, sinebas,
urn:cts:latinLit:phi0959.phi001:2.714	Imbutae Phrygia quae nece semper erant.
urn:cts:latinLit:phi0959.phi001:2.715	An fuit hoc ipsum, quod te, lasciva, iuvaret,
urn:cts:latinLit:phi0959.phi001:2.716	Ad tua victrices membra venire manus?
urn:cts:latinLit:phi0959.phi001:2.717	Crede mihi, non est veneris properanda voluptas,
urn:cts:latinLit:phi0959.phi001:2.718	Sed sensim tarda prolicienda mora.
urn:cts:latinLit:phi0959.phi001:2.719	Cum loca reppereris, quae tangi femina gaudet,
urn:cts:latinLit:phi0959.phi001:2.720	Non obstet, tangas quo minus illa, pudor.
urn:cts:latinLit:phi0959.phi001:2.721	Aspicies oculos tremulo fulgore micantes,
urn:cts:latinLit:phi0959.phi001:2.722	Ut sol a liquida saepe refulget aqua.
urn:cts:latinLit:phi0959.phi001:2.723	Accedent questus, accedet amabile murmur,
urn:cts:latinLit:phi0959.phi001:2.724	Et dulces gemitus aptaque verba ioco.
urn:cts:latinLit:phi0959.phi001:2.725	Sed neque tu dominam velis maioribus usus
urn:cts:latinLit:phi0959.phi001:2.726	Desere, nec cursus anteat illa tuos;
urn:cts:latinLit:phi0959.phi001:2.727	Ad metam properate simul: tum plena voluptas,
urn:cts:latinLit:phi0959.phi001:2.728	Cum pariter victi femina virque iacent.
urn:cts:latinLit:phi0959.phi001:2.729	Hic tibi versandus tenor est, cum libera dantur
urn:cts:latinLit:phi0959.phi001:2.730	Otia, furtivum nec timor urget opus.
urn:cts:latinLit:phi0959.phi001:2.731	Cum mora non tuta est, totis incumbere remis
urn:cts:latinLit:phi0959.phi001:2.732	Utile, et admisso subdere calcar equo.
urn:cts:latinLit:phi0959.phi001:2.733	Finis adest operi: palmam date, grata iuventus,
urn:cts:latinLit:phi0959.phi001:2.734	Sertaque odoratae myrtea ferte comae.
urn:cts:latinLit:phi0959.phi001:2.735	Quantus apud Danaos Podalirius arte medendi,
urn:cts:latinLit:phi0959.phi001:2.736	Aeacides dextra, pectore Nestor erat,
urn:cts:latinLit:phi0959.phi001:2.737	Quantus erat Calchas extis, Telamonius armis,
urn:cts:latinLit:phi0959.phi001:2.738	Automedon curru, tantus amator ego.
urn:cts:latinLit:phi0959.phi001:2.739	Me vatem celebrate, viri, mihi dicite laudes,
urn:cts:latinLit:phi0959.phi001:2.740	Cantetur toto nomen in orbe meum.
urn:cts:latinLit:phi0959.phi001:2.741	Arma dedi vobis: dederat Vulcanus Achilli;
urn:cts:latinLit:phi0959.phi001:2.742	Vincite muneribus, vicit ut ille, datis.
urn:cts:latinLit:phi0959.phi001:2.743	Sed quicumque meo superarit Amazona ferro,
urn:cts:latinLit:phi0959.phi001:2.744	Inscribat spoliis 'Naso magister erat.'
urn:cts:latinLit:phi0959.phi001:2.745	Ecce, rogant tenerae, sibi dem praecepta, puellae:
urn:cts:latinLit:phi0959.phi001:2.746	Vos eritis chartae proxima cura meae!

urn:cts:latinLit:phi0959.phi001:3.1	Arma dedi Danais in Amazonas; arma supersunt,
urn:cts:latinLit:phi0959.phi001:3.2	Quae tibi dem et turmae, Penthesilea, tuae.
urn:cts:latinLit:phi0959.phi001:3.3	Ite in bella pares; vincant, quibus alma Dione
urn:cts:latinLit:phi0959.phi001:3.4	Faverit et toto qui volat orbe puer.
urn:cts:latinLit:phi0959.phi001:3.5	Non erat armatis aequum concurrere nudas;
urn:cts:latinLit:phi0959.phi001:3.6	Sic etiam vobis vincere turpe, viri.
urn:cts:latinLit:phi0959.phi001:3.7	Dixerit e multis aliquis 'quid virus in angues
urn:cts:latinLit:phi0959.phi001:3.8	Adicis, et rabidae tradis ovile lupae?'
urn:cts:latinLit:phi0959.phi001:3.9	Parcite paucarum diffundere crimen in omnes;
urn:cts:latinLit:phi0959.phi001:3.10	Spectetur meritis quaeque puella suis.
urn:cts:latinLit:phi0959.phi001:3.11	Si minor Atrides Helenen, Helenesque sororem
urn:cts:latinLit:phi0959.phi001:3.12	Quo premat Atrides crimine maior habet,
urn:cts:latinLit:phi0959.phi001:3.13	Si scelere Oeclides Talaioniae Eriphylae
urn:cts:latinLit:phi0959.phi001:3.14	Vivus et in vivis ad Styga venit equis,
urn:cts:latinLit:phi0959.phi001:3.15	Est pia Penelope lustris errante duobus
urn:cts:latinLit:phi0959.phi001:3.16	Et totidem lustris bella gerente viro.
urn:cts:latinLit:phi0959.phi001:3.17	Respice Phylaciden et quae comes isse marito
urn:cts:latinLit:phi0959.phi001:3.18	Fertur et ante annos occubuisse suos.
urn:cts:latinLit:phi0959.phi001:3.19	Fata Pheretiadae coniunx Pagasaea redemit:
urn:cts:latinLit:phi0959.phi001:3.20	Proque viro est uxor funere lata viri.
urn:cts:latinLit:phi0959.phi001:3.21	'Accipe me, Capaneu! cineres miscebimus' inquit
urn:cts:latinLit:phi0959.phi001:3.22	Iphias, in medios desiluitque rogos.
urn:cts:latinLit:phi0959.phi001:3.23	Ipsa quoque et cultu est et nomine femina Virtus:
urn:cts:latinLit:phi0959.phi001:3.24	Non mirum, populo si placet illa suo.
urn:cts:latinLit:phi0959.phi001:3.25	Nec tamen hae mentes nostra poscuntur ab arte:
urn:cts:latinLit:phi0959.phi001:3.26	Conveniunt cumbae vela minora meae.
urn:cts:latinLit:phi0959.phi001:3.27	Nil nisi lascivi per me discuntur amores;
urn:cts:latinLit:phi0959.phi001:3.28	Femina praecipiam quo sit amanda modo.
urn:cts:latinLit:phi0959.phi001:3.29	Femina nec flammas nec saevos excutit arcus;
urn:cts:latinLit:phi0959.phi001:3.30	Parcius haec video tela nocere viris.
urn:cts:latinLit:phi0959.phi001:3.31	Saepe viri fallunt: tenerae non saepe puellae,
urn:cts:latinLit:phi0959.phi001:3.32	Paucaque, si quaeras, crimina fraudis habent.
urn:cts:latinLit:phi0959.phi001:3.33	Phasida iam matrem fallax dimisit Iason:
urn:cts:latinLit:phi0959.phi001:3.34	Venit in Aesonios altera nupta sinus.
urn:cts:latinLit:phi0959.phi001:3.35	Quantum in te, Theseu, volucres Ariadna marinas
urn:cts:latinLit:phi0959.phi001:3.36	Pavit, in ignoto sola relicta loco!
urn:cts:latinLit:phi0959.phi001:3.37	Quaere, novem cur una viae dicantur, et audi
urn:cts:latinLit:phi0959.phi001:3.38	Depositis silvas Phyllida flesse comis.
urn:cts:latinLit:phi0959.phi001:3.39	Et famam pietatis habet, tamen hospes et ensem
urn:cts:latinLit:phi0959.phi001:3.40	Praebuit et causam mortis, Elissa, tuae.
urn:cts:latinLit:phi0959.phi001:3.41	Quid vos perdiderit, dicam? nescistis amare:
urn:cts:latinLit:phi0959.phi001:3.42	Defuit ars vobis; arte perennat amor.
urn:cts:latinLit:phi0959.phi001:3.43	Nunc quoque nescirent: sed me Cytherea docere
urn:cts:latinLit:phi0959.phi001:3.44	Iussit, et ante oculos constitit ipsa meos.
urn:cts:latinLit:phi0959.phi001:3.45	Tum mihi 'Quid miserae' dixit 'meruere puellae?
urn:cts:latinLit:phi0959.phi001:3.46	Traditur armatis vulgus inerme viris.
urn:cts:latinLit:phi0959.phi001:3.47	Illos artifices gemini fecere libelli:
urn:cts:latinLit:phi0959.phi001:3.48	Haec quoque pars monitis erudienda tuis.
urn:cts:latinLit:phi0959.phi001:3.49	Probra Therapnaeae qui dixerat ante maritae,
urn:cts:latinLit:phi0959.phi001:3.50	Mox cecinit laudes prosperiore lyra.
urn:cts:latinLit:phi0959.phi001:3.51	Si bene te novi (cultas ne laede puellas!)
urn:cts:latinLit:phi0959.phi001:3.52	Gratia, dum vives, ista petenda tibi est.'
urn:cts:latinLit:phi0959.phi001:3.53	Dixit, et e myrto (myrto nam vincta capillos
urn:cts:latinLit:phi0959.phi001:3.54	Constiterat) folium granaque pauca dedit;
urn:cts:latinLit:phi0959.phi001:3.55	Sensimus acceptis numen quoque: purior aether
urn:cts:latinLit:phi0959.phi001:3.56	Fulsit, et e toto pectore cessit onus.
urn:cts:latinLit:phi0959.phi001:3.57	Dum facit ingenium, petite hinc praecepta, puellae,
urn:cts:latinLit:phi0959.phi001:3.58	Quas pudor et leges et sua iura sinunt.
urn:cts:latinLit:phi0959.phi001:3.59	Venturae memores iam nunc estote senectae:
urn:cts:latinLit:phi0959.phi001:3.60	Sic nullum vobis tempus abibit iners.
urn:cts:latinLit:phi0959.phi001:3.61	Dum licet, et vernos etiamnum educitis annos,
urn:cts:latinLit:phi0959.phi001:3.62	Ludite: eunt anni more fluentis aquae;
urn:cts:latinLit:phi0959.phi001:3.63	Nec quae praeteriit, iterum revocabitur unda,
urn:cts:latinLit:phi0959.phi001:3.64	Nec quae praeteriit, hora redire potest.
urn:cts:latinLit:phi0959.phi001:3.65	Utendum est aetate: cito pede labitur aetas,
urn:cts:latinLit:phi0959.phi001:3.66	Nec bona tam sequitur, quam bona prima fuit.
urn:cts:latinLit:phi0959.phi001:3.67	Hos ego, qui canent, frutices violaria vidi:
urn:cts:latinLit:phi0959.phi001:3.68	Hac mihi de spina grata corona data est.
urn:cts:latinLit:phi0959.phi001:3.69	Tempus erit, quo tu, quae nunc excludis amantes,
urn:cts:latinLit:phi0959.phi001:3.70	Frigida deserta nocte iacebis anus,
urn:cts:latinLit:phi0959.phi001:3.71	Nec tua frangetur nocturna ianua rixa,
urn:cts:latinLit:phi0959.phi001:3.72	Sparsa nec invenies limina mane rosa.
urn:cts:latinLit:phi0959.phi001:3.73	Quam cito (me miserum!) laxantur corpora rugis,
urn:cts:latinLit:phi0959.phi001:3.74	Et perit in nitido qui fuit ore color.
urn:cts:latinLit:phi0959.phi001:3.75	Quasque fuisse tibi canas a virgine iuras,
urn:cts:latinLit:phi0959.phi001:3.76	Spargentur subito per caput omne comae.
urn:cts:latinLit:phi0959.phi001:3.77	Anguibus exuitur tenui cum pelle vetustas,
urn:cts:latinLit:phi0959.phi001:3.78	Nec faciunt cervos cornua iacta senes:
urn:cts:latinLit:phi0959.phi001:3.79	Nostra sine auxilio fugiunt bona; carpite florem,
urn:cts:latinLit:phi0959.phi001:3.80	Qui, nisi carptus erit, turpiter ipse cadet.
urn:cts:latinLit:phi0959.phi001:3.81	Adde, quod et partus faciunt breviora iuventae
urn:cts:latinLit:phi0959.phi001:3.82	Tempora: continua messe senescit ager.
urn:cts:latinLit:phi0959.phi001:3.83	Latmius Endymion non est tibi, Luna, rubori,
urn:cts:latinLit:phi0959.phi001:3.84	Nec Cephalus roseae praeda pudenda deae.
urn:cts:latinLit:phi0959.phi001:3.85	Ut Veneri, quem luget adhuc, donetur Adonis:
urn:cts:latinLit:phi0959.phi001:3.86	Unde habet Aenean Harmoniamque suos?
urn:cts:latinLit:phi0959.phi001:3.87	Ite per exemplum, genus o mortale, dearum,
urn:cts:latinLit:phi0959.phi001:3.88	Gaudia nec cupidis vestra negate viris.
urn:cts:latinLit:phi0959.phi001:3.89	Ut iam decipiant, quid perditis? omnia constant;
urn:cts:latinLit:phi0959.phi001:3.90	Mille licet sumant, deperit inde nihil.
urn:cts:latinLit:phi0959.phi001:3.91	Conteritur ferrum, silices tenuantur ab usu:
urn:cts:latinLit:phi0959.phi001:3.92	Sufficit et damni pars caret illa metu.
urn:cts:latinLit:phi0959.phi001:3.93	Quis vetet adposito lumen de lumine sumi?
urn:cts:latinLit:phi0959.phi001:3.94	Quisve cavo vastas in mare servet aquas?
urn:cts:latinLit:phi0959.phi001:3.95	Et tamen ulla viro mulier 'non expedit' inquit?
urn:cts:latinLit:phi0959.phi001:3.96	Quid, nisi quam sumes, dic mihi, perdis aquam?
urn:cts:latinLit:phi0959.phi001:3.97	Nec vos prostituit mea vox, sed vana timere
urn:cts:latinLit:phi0959.phi001:3.98	Damna vetat: damnis munera vestra carent.
urn:cts:latinLit:phi0959.phi001:3.99	Sed me flaminibus venti maioris iturum,
urn:cts:latinLit:phi0959.phi001:3.100	Dum sumus in portu, provehat aura levis.
urn:cts:latinLit:phi0959.phi001:3.101	Ordior a cultu; cultis bene Liber ab uvis
urn:cts:latinLit:phi0959.phi001:3.102	Provenit, et culto stat seges alta solo.
urn:cts:latinLit:phi0959.phi001:3.103	Forma dei munus: forma quota quaeque superbit?
urn:cts:latinLit:phi0959.phi001:3.104	Pars vestrum tali munere magna caret.
urn:cts:latinLit:phi0959.phi001:3.105	Cura dabit faciem; facies neglecta peribit,
urn:cts:latinLit:phi0959.phi001:3.106	Idaliae similis sit licet illa deae.
urn:cts:latinLit:phi0959.phi001:3.107	Corpora si veteres non sic coluere puellae,
urn:cts:latinLit:phi0959.phi001:3.108	Nec veteres cultos sic habuere viros;
urn:cts:latinLit:phi0959.phi001:3.109	Si fuit Andromache tunicas induta valentes,
urn:cts:latinLit:phi0959.phi001:3.110	Quid mirum? duri militis uxor erat.
urn:cts:latinLit:phi0959.phi001:3.111	Scilicet Aiaci coniunx ornata venires,
urn:cts:latinLit:phi0959.phi001:3.112	Cui tegumen septem terga fuere boum?
urn:cts:latinLit:phi0959.phi001:3.113	Simplicitas rudis ante fuit: nunc aurea Roma est,
urn:cts:latinLit:phi0959.phi001:3.114	Et domiti magnas possidet orbis opes.
urn:cts:latinLit:phi0959.phi001:3.115	Aspice quae nunc sunt Capitolia, quaeque fuerunt:
urn:cts:latinLit:phi0959.phi001:3.116	Alterius dices illa fuisse Iovis.
urn:cts:latinLit:phi0959.phi001:3.117	Curia, concilio quae nunc dignissima tanto,
urn:cts:latinLit:phi0959.phi001:3.118	De stipula Tatio regna tenente fuit.
urn:cts:latinLit:phi0959.phi001:3.119	Quae nunc sub Phoebo ducibusque Palatia fulgent,
urn:cts:latinLit:phi0959.phi001:3.120	Quid nisi araturis pascua bubus erant?
urn:cts:latinLit:phi0959.phi001:3.121	Prisca iuvent alios: ego me nunc denique natum
urn:cts:latinLit:phi0959.phi001:3.122	Gratulor: haec aetas moribus apta meis.
urn:cts:latinLit:phi0959.phi001:3.123	Non quia nunc terrae lentum subducitur aurum,
urn:cts:latinLit:phi0959.phi001:3.124	Lectaque diverso litore concha venit:
urn:cts:latinLit:phi0959.phi001:3.125	Nec quia decrescunt effosso marmore montes,
urn:cts:latinLit:phi0959.phi001:3.126	Nec quia caeruleae mole fugantur aquae:
urn:cts:latinLit:phi0959.phi001:3.127	Sed quia cultus adest, nec nostros mansit in annos
urn:cts:latinLit:phi0959.phi001:3.128	Rusticitas, priscis illa superstes avis.
urn:cts:latinLit:phi0959.phi001:3.129	Vos quoque nec caris aures onerate lapillis,
urn:cts:latinLit:phi0959.phi001:3.130	Quos legit in viridi decolor Indus aqua,
urn:cts:latinLit:phi0959.phi001:3.131	Nec prodite graves insuto vestibus auro,
urn:cts:latinLit:phi0959.phi001:3.132	Per quas nos petitis, saepe fugatis, opes.
urn:cts:latinLit:phi0959.phi001:3.133	Munditiis capimur: non sint sine lege capilli:
urn:cts:latinLit:phi0959.phi001:3.134	Admotae formam dantque negantque manus.
urn:cts:latinLit:phi0959.phi001:3.135	Nec genus ornatus unum est: quod quamque decebit
urn:cts:latinLit:phi0959.phi001:3.136	Eligat, et speculum consulate ante suum.
urn:cts:latinLit:phi0959.phi001:3.137	Longa probat facies capitis discrimina puri:
urn:cts:latinLit:phi0959.phi001:3.138	Sic erat ornatis Laodamia comis.
urn:cts:latinLit:phi0959.phi001:3.139	Exiguum summa nodum sibi fronte relinqui,
urn:cts:latinLit:phi0959.phi001:3.140	Ut pateant aures, ora rotunda volunt.
urn:cts:latinLit:phi0959.phi001:3.141	Alterius crines umero iactentur utroque:
urn:cts:latinLit:phi0959.phi001:3.142	Talis es adsumpta, Phoebe canore, lyra.
urn:cts:latinLit:phi0959.phi001:3.143	Altera succinctae religetur more Dianae,
urn:cts:latinLit:phi0959.phi001:3.144	Ut solet, attonitas cum petit illa feras.
urn:cts:latinLit:phi0959.phi001:3.145	Huic decet inflatos laxe iacuisse capillos:
urn:cts:latinLit:phi0959.phi001:3.146	Illa sit adstrictis impedienda comis;
urn:cts:latinLit:phi0959.phi001:3.147	Hanc placet ornari testudine Cyllenea:
urn:cts:latinLit:phi0959.phi001:3.148	Sustineat similes fluctibus illa sinus.
urn:cts:latinLit:phi0959.phi001:3.149	Sed neque ramosa numerabis in ilice glandes,
urn:cts:latinLit:phi0959.phi001:3.150	Nec quot apes Hyblae, nec quot in Alpe ferae,
urn:cts:latinLit:phi0959.phi001:3.151	Nec mihi tot positus numero conprendere fas est:
urn:cts:latinLit:phi0959.phi001:3.152	Adicit ornatus proxima quaeque dies.
urn:cts:latinLit:phi0959.phi001:3.153	Et neglecta decet multas coma; saepe iacere
urn:cts:latinLit:phi0959.phi001:3.154	Hesternam credas; illa repexa modo est.
urn:cts:latinLit:phi0959.phi001:3.155	Ars casum simulat; sic capta vidit ut urbe
urn:cts:latinLit:phi0959.phi001:3.156	Alcides Iolen, 'hanc ego' dixit 'amo.'
urn:cts:latinLit:phi0959.phi001:3.157	Talem te Bacchus Satyris clamantibus euhoe
urn:cts:latinLit:phi0959.phi001:3.158	Sustulit in currus, Cnosi relicta, suos.
urn:cts:latinLit:phi0959.phi001:3.159	O quantum indulget vestro natura decori,
urn:cts:latinLit:phi0959.phi001:3.160	Quarum sunt multis damna pianda modis!
urn:cts:latinLit:phi0959.phi001:3.161	Nos male detegimur, raptique aetate capilli,
urn:cts:latinLit:phi0959.phi001:3.162	Ut Borea frondes excutiente, cadunt.
urn:cts:latinLit:phi0959.phi001:3.163	Femina canitiem Germanis inficit herbis,
urn:cts:latinLit:phi0959.phi001:3.164	Et melior vero quaeritur arte color:
urn:cts:latinLit:phi0959.phi001:3.165	Femina procedit densissima crinibus emptis,
urn:cts:latinLit:phi0959.phi001:3.166	Proque suis alios efficit aere suos.
urn:cts:latinLit:phi0959.phi001:3.167	Nec rubor est emisse; palam venire videmus
urn:cts:latinLit:phi0959.phi001:3.168	Herculis ante oculos virgineumque chorum.
urn:cts:latinLit:phi0959.phi001:3.169	Quid de veste loquar? Nec vos, segmenta, requiro
urn:cts:latinLit:phi0959.phi001:3.170	Nec te, quae Tyrio murice, lana, rubes.
urn:cts:latinLit:phi0959.phi001:3.171	Cum tot prodierint pretio leviore colores,
urn:cts:latinLit:phi0959.phi001:3.172	Quis furor est census corpore ferre suos!
urn:cts:latinLit:phi0959.phi001:3.173	Aris, ecce, color, tum cum sine nubibus ar,
urn:cts:latinLit:phi0959.phi001:3.174	Nec tepidus pluvias concitat auster aquas:
urn:cts:latinLit:phi0959.phi001:3.175	Ecce, tibi similis, quae quondam Phrixon et Hellen
urn:cts:latinLit:phi0959.phi001:3.176	Diceris Inois eripuisse dolis;
urn:cts:latinLit:phi0959.phi001:3.177	Hic undas imitatur, habet quoque nomen ab undis:
urn:cts:latinLit:phi0959.phi001:3.178	Crediderim nymphas hac ego veste tegi.
urn:cts:latinLit:phi0959.phi001:3.179	Ille crocum simulat: croceo velatur amictu,
urn:cts:latinLit:phi0959.phi001:3.180	Roscida luciferos cum dea iungit equos:
urn:cts:latinLit:phi0959.phi001:3.181	Hic Paphias myrtos, hic purpureas amethystos,
urn:cts:latinLit:phi0959.phi001:3.182	Albentesve rosas, Threciamve gruem;
urn:cts:latinLit:phi0959.phi001:3.183	Nec glandes, Amarylli, tuae, nec amygdala desunt;
urn:cts:latinLit:phi0959.phi001:3.184	Et sua velleribus nomina cera dedit.
urn:cts:latinLit:phi0959.phi001:3.185	Quot nova terra parit flores, cum vere tepenti
urn:cts:latinLit:phi0959.phi001:3.186	Vitis agit gemmas pigraque fugit hiemps,
urn:cts:latinLit:phi0959.phi001:3.187	Lana tot aut plures sucos bibit; elige certos:
urn:cts:latinLit:phi0959.phi001:3.188	Nam non conveniens omnibus omnis erit.
urn:cts:latinLit:phi0959.phi001:3.189	Pulla decent niveas: Briseda pulla decebant:
urn:cts:latinLit:phi0959.phi001:3.190	Cum rapta est, pulla tum quoque veste fuit.
urn:cts:latinLit:phi0959.phi001:3.191	Alba decent fuscas: albis, Cephe, placebas:
urn:cts:latinLit:phi0959.phi001:3.192	Sic tibi vestitae pressa Seriphos erat.
urn:cts:latinLit:phi0959.phi001:3.193	Quam paene admonui, ne trux caper iret in alas,
urn:cts:latinLit:phi0959.phi001:3.194	Neve forent duris aspera crura pilis!
urn:cts:latinLit:phi0959.phi001:3.195	Sed non Caucasea doceo de rupe puellas,
urn:cts:latinLit:phi0959.phi001:3.196	Quaeque bibant undas, Myse Caice, tuas.
urn:cts:latinLit:phi0959.phi001:3.197	Quid si praecipiam ne fuscet inertia dentes,
urn:cts:latinLit:phi0959.phi001:3.198	Oraque suscepta mane laventur aqua?
urn:cts:latinLit:phi0959.phi001:3.199	Scitis et inducta candorem quaerere creta:
urn:cts:latinLit:phi0959.phi001:3.200	Sanguine quae vero non rubet, arte rubet.
urn:cts:latinLit:phi0959.phi001:3.201	Arte supercilii confinia nuda repletis,
urn:cts:latinLit:phi0959.phi001:3.202	Parvaque sinceras velat aluta genas.
urn:cts:latinLit:phi0959.phi001:3.203	Nec pudor est oculos tenui signare favilla,
urn:cts:latinLit:phi0959.phi001:3.204	Vel prope te nato, lucide Cydne, croco.
urn:cts:latinLit:phi0959.phi001:3.205	Est mihi, quo dixi vestrae medicamina formae,
urn:cts:latinLit:phi0959.phi001:3.206	Parvus, sed cura grande, libellus, opus;
urn:cts:latinLit:phi0959.phi001:3.207	Hinc quoque praesidium laesae petitote figurae;
urn:cts:latinLit:phi0959.phi001:3.208	Non est pro vestris ars mea rebus iners.
urn:cts:latinLit:phi0959.phi001:3.209	Non tamen expositas mensa deprendat amator
urn:cts:latinLit:phi0959.phi001:3.210	Pyxidas: ars faciem dissimulata iuvat.
urn:cts:latinLit:phi0959.phi001:3.211	Quem non offendat toto faex inlita vultu,
urn:cts:latinLit:phi0959.phi001:3.212	Cum fluit in tepidos pondere lapsa sinus?
urn:cts:latinLit:phi0959.phi001:3.213	Oesypa quid redolent? quamvis mittatur Athenis
urn:cts:latinLit:phi0959.phi001:3.214	Demptus ab inmundo vellere sucus ovis.
urn:cts:latinLit:phi0959.phi001:3.215	Nec coram mixtas cervae sumpsisse medullas,
urn:cts:latinLit:phi0959.phi001:3.216	Nec coram dentes defricuisse probem;
urn:cts:latinLit:phi0959.phi001:3.217	Ista dabunt formam, sed erunt deformia visu:
urn:cts:latinLit:phi0959.phi001:3.218	Multaque, dum fiunt, turpia, facta placent;
urn:cts:latinLit:phi0959.phi001:3.219	Quae nunc nomen habent operosi signa Myronis
urn:cts:latinLit:phi0959.phi001:3.220	Pondus iners quondam duraque massa fuit;
urn:cts:latinLit:phi0959.phi001:3.221	Anulus ut fiat, primo conliditur aurum;
urn:cts:latinLit:phi0959.phi001:3.222	Quas geritis vestis, sordida lana fuit;
urn:cts:latinLit:phi0959.phi001:3.223	Cum fieret, lapis asper erat: nunc, nobile signum,
urn:cts:latinLit:phi0959.phi001:3.224	Nuda Venus madidas exprimit imbre comas.
urn:cts:latinLit:phi0959.phi001:3.225	Tu quoque dum coleris, nos te dormire putemus;
urn:cts:latinLit:phi0959.phi001:3.226	Aptius a summa conspiciere manu.
urn:cts:latinLit:phi0959.phi001:3.227	Cur mihi nota tuo causa est candoris in ore?
urn:cts:latinLit:phi0959.phi001:3.228	Claude forem thalami! quid rude prodis opus?
urn:cts:latinLit:phi0959.phi001:3.229	Multa viros nescire decet; pars maxima rerum
urn:cts:latinLit:phi0959.phi001:3.230	Offendat, si non interiora tegas.
urn:cts:latinLit:phi0959.phi001:3.231	Aurea quae splendent ornato signa theatro,
urn:cts:latinLit:phi0959.phi001:3.232	Inspice, contemnes: brattea ligna tegit;
urn:cts:latinLit:phi0959.phi001:3.233	Sed neque ad illa licet populo, nisi facta, venire,
urn:cts:latinLit:phi0959.phi001:3.234	Nec nisi summotis forma paranda viris.
urn:cts:latinLit:phi0959.phi001:3.235	At non pectendos coram praebere capillos,
urn:cts:latinLit:phi0959.phi001:3.236	Ut iaceant fusi per tua terga, veto.
urn:cts:latinLit:phi0959.phi001:3.237	Illo praecipue ne sis morosa caveto
urn:cts:latinLit:phi0959.phi001:3.238	Tempore, nec lapsas saepe resolve comas.
urn:cts:latinLit:phi0959.phi001:3.239	Tuta sit ornatrix; odi, quae sauciat ora
urn:cts:latinLit:phi0959.phi001:3.240	Unguibus et rapta brachia figit acu.
urn:cts:latinLit:phi0959.phi001:3.241	Devovet, ut tangit, dominae caput illa, simulque
urn:cts:latinLit:phi0959.phi001:3.242	Plorat in invisas sanguinolenta comas.
urn:cts:latinLit:phi0959.phi001:3.243	Quae male crinita est, custodem in limine ponat,
urn:cts:latinLit:phi0959.phi001:3.244	Orneturve Bonae semper in aede deae.
urn:cts:latinLit:phi0959.phi001:3.245	Dictus eram subito cuidam venisse puellae:
urn:cts:latinLit:phi0959.phi001:3.246	Turbida perversas induit illa comas.
urn:cts:latinLit:phi0959.phi001:3.247	Hostibus eveniat tam foedi causa pudoris,
urn:cts:latinLit:phi0959.phi001:3.248	Inque nurus Parthas dedecus illud eat.
urn:cts:latinLit:phi0959.phi001:3.249	Turpe pecus mutilum, turpis sine gramine campus,
urn:cts:latinLit:phi0959.phi001:3.250	Et sine fronde frutex, et sine crine caput.
urn:cts:latinLit:phi0959.phi001:3.251	Non mihi venistis, Semele Ledeve, docendae,
urn:cts:latinLit:phi0959.phi001:3.252	Perque fretum falso, Sidoni, vecta bove,
urn:cts:latinLit:phi0959.phi001:3.253	Aut Helene, quam non stulte, Menela, reposcis,
urn:cts:latinLit:phi0959.phi001:3.254	Tu quoque non stulte, Troice raptor, habes;
urn:cts:latinLit:phi0959.phi001:3.255	Turba docenda venit, pulchrae turpesque puellae:
urn:cts:latinLit:phi0959.phi001:3.256	Pluraque sunt semper deteriora bonis.
urn:cts:latinLit:phi0959.phi001:3.257	Formosae non artis opem praeceptaque quaerunt:
urn:cts:latinLit:phi0959.phi001:3.258	Est illis sua dos, forma sine arte potens;
urn:cts:latinLit:phi0959.phi001:3.259	Cum mare compositum est, securus navita cessat:
urn:cts:latinLit:phi0959.phi001:3.260	Cum tumet, auxiliis adsidet ille suis.
urn:cts:latinLit:phi0959.phi001:3.261	Rara tamen mendo facies caret: occule mendas,
urn:cts:latinLit:phi0959.phi001:3.262	Quaque potes vitium corporis abde tui.
urn:cts:latinLit:phi0959.phi001:3.263	Si brevis es, sedeas, ne stans videare sedere:
urn:cts:latinLit:phi0959.phi001:3.264	Inque tuo iaceas quantulacumque toro;
urn:cts:latinLit:phi0959.phi001:3.265	Hic quoque, ne possit fieri mensura cubantis,
urn:cts:latinLit:phi0959.phi001:3.266	Iniecta lateant fac tibi veste pedes.
urn:cts:latinLit:phi0959.phi001:3.267	Quae nimium gracilis, pleno velamina filo
urn:cts:latinLit:phi0959.phi001:3.268	Sumat, et ex umeris laxus amictus eat.
urn:cts:latinLit:phi0959.phi001:3.269	Pallida purpureis spargat sua corpora virgis,
urn:cts:latinLit:phi0959.phi001:3.270	Nigrior ad Pharii confuge piscis opem.
urn:cts:latinLit:phi0959.phi001:3.271	Pes malus in nivea semper celetur aluta:
urn:cts:latinLit:phi0959.phi001:3.272	Arida nec vinclis crura resolve suis.
urn:cts:latinLit:phi0959.phi001:3.273	Conveniunt tenues scapulis analemptrides altis:
urn:cts:latinLit:phi0959.phi001:3.274	Angustum circa fascia pectus eat.
urn:cts:latinLit:phi0959.phi001:3.275	Exiguo signet gestu, quodcumque loquetur,
urn:cts:latinLit:phi0959.phi001:3.276	Cui digiti pingues et scaber unguis erit.
urn:cts:latinLit:phi0959.phi001:3.277	Cui gravis oris odor numquam ieiuna loquatur,
urn:cts:latinLit:phi0959.phi001:3.278	Et semper spatio distet ab ore viri.
urn:cts:latinLit:phi0959.phi001:3.279	Si niger aut ingens aut non erit ordine natus
urn:cts:latinLit:phi0959.phi001:3.280	Dens tibi, ridendo maxima damna feres.
urn:cts:latinLit:phi0959.phi001:3.281	Quis credat? discunt etiam ridere puellae,
urn:cts:latinLit:phi0959.phi001:3.282	Quaeritur aque illis hac quoque parte decor.
urn:cts:latinLit:phi0959.phi001:3.283	Sint modici rictus, parvaeque utrimque lacunae,
urn:cts:latinLit:phi0959.phi001:3.284	Et summos dentes ima labella tegant.
urn:cts:latinLit:phi0959.phi001:3.285	Nec sua perpetuo contendant ilia risu,
urn:cts:latinLit:phi0959.phi001:3.286	Sed leve nescio quid femineumque sonent.
urn:cts:latinLit:phi0959.phi001:3.287	Est, quae perverso distorqueat ora cachinno:
urn:cts:latinLit:phi0959.phi001:3.288	Risu concussa est altera, flere putes.
urn:cts:latinLit:phi0959.phi001:3.289	Illa sonat raucum quiddam atque inamabile ridet,
urn:cts:latinLit:phi0959.phi001:3.290	Ut rudit a scabra turpis asella mola.
urn:cts:latinLit:phi0959.phi001:3.291	Quo non ars penetrat? discunt lacrimare decenter,
urn:cts:latinLit:phi0959.phi001:3.292	Quoque volunt plorant tempore, quoque modo.
urn:cts:latinLit:phi0959.phi001:3.293	Quid, cum legitima fraudatur littera voce,
urn:cts:latinLit:phi0959.phi001:3.294	Blaesaque fit iusso lingua coacta sono?
urn:cts:latinLit:phi0959.phi001:3.295	In vitio decor est: quaerunt male reddere verba;
urn:cts:latinLit:phi0959.phi001:3.296	Discunt posse minus, quam potuere, loqui.
urn:cts:latinLit:phi0959.phi001:3.297	Omnibus his, quoniam prosunt, inpendite curam:
urn:cts:latinLit:phi0959.phi001:3.298	Discite femineo corpora ferre gradu.
urn:cts:latinLit:phi0959.phi001:3.299	Est et in incessu pars non temnenda decoris:
urn:cts:latinLit:phi0959.phi001:3.300	Allicit ignotos ille fugatque viros.
urn:cts:latinLit:phi0959.phi001:3.301	Haec movet arte latus, tunicisque fluentibus auras
urn:cts:latinLit:phi0959.phi001:3.302	Accipit, expensos fertque superba pedes:
urn:cts:latinLit:phi0959.phi001:3.303	Illa velut coniunx Umbri rubicunda mariti
urn:cts:latinLit:phi0959.phi001:3.304	Ambulat, ingentes varica fertque gradus.
urn:cts:latinLit:phi0959.phi001:3.305	Sed sit, ut in multis, modus hic quoque: rusticus alter
urn:cts:latinLit:phi0959.phi001:3.306	Motus, concesso mollior alter erit.
urn:cts:latinLit:phi0959.phi001:3.307	Pars umeri tamen ima tui, pars summa lacerti
urn:cts:latinLit:phi0959.phi001:3.308	Nuda sit, a laeva conspicienda manu.
urn:cts:latinLit:phi0959.phi001:3.309	Hoc vos praecipue, niveae, decet: hoc ubi vidi,
urn:cts:latinLit:phi0959.phi001:3.310	Oscula ferre umero, qua patet usque, libet.
urn:cts:latinLit:phi0959.phi001:3.311	Monstra maris Sirenes erant, quae voce canora
urn:cts:latinLit:phi0959.phi001:3.312	Quamlibet admissas detinuere rates.
urn:cts:latinLit:phi0959.phi001:3.313	His sua Sisyphides auditis paene resolvit
urn:cts:latinLit:phi0959.phi001:3.314	Corpora, nam sociis inlita cera fuit.
urn:cts:latinLit:phi0959.phi001:3.315	Res est blanda canor: discant cantare puellae:
urn:cts:latinLit:phi0959.phi001:3.316	Pro facie multis vox sua lena fuit.
urn:cts:latinLit:phi0959.phi001:3.317	Et modo marmoreis referant audita theatris,
urn:cts:latinLit:phi0959.phi001:3.318	Et modo Niliacis carmina lusa modis.
urn:cts:latinLit:phi0959.phi001:3.319	Nec plectrum dextra, citharam tenuisse sinistra
urn:cts:latinLit:phi0959.phi001:3.320	Nesciat arbitrio femina docta meo.
urn:cts:latinLit:phi0959.phi001:3.321	Saxa ferasque lyra movit Rhodopeus Orpheus,
urn:cts:latinLit:phi0959.phi001:3.322	Tartareosque lacus tergeminumque canem.
urn:cts:latinLit:phi0959.phi001:3.323	Saxa tuo cantu, vindex iustissime matris,
urn:cts:latinLit:phi0959.phi001:3.324	Fecerunt muros officiosa novos.
urn:cts:latinLit:phi0959.phi001:3.325	Quamvis mutus erat, voci favisse putatur
urn:cts:latinLit:phi0959.phi001:3.326	Piscis, Arioniae fabula nota lyrae.
urn:cts:latinLit:phi0959.phi001:3.327	Disce etiam duplici genialia nablia palma
urn:cts:latinLit:phi0959.phi001:3.328	Verrere: conveniunt dulcibus illa iocis.
urn:cts:latinLit:phi0959.phi001:3.329	Sit tibi Callimachi, sit Coi nota poetae,
urn:cts:latinLit:phi0959.phi001:3.330	Sit quoque vinosi Tea Musa senis;
urn:cts:latinLit:phi0959.phi001:3.331	Nota sit et Sappho (quid enim lascivius illa?),
urn:cts:latinLit:phi0959.phi001:3.332	Cuive pater vafri luditur arte Getae.
urn:cts:latinLit:phi0959.phi001:3.333	Et teneri possis carmen legisse Properti,
urn:cts:latinLit:phi0959.phi001:3.334	Sive aliquid Galli, sive, Tibulle, tuum:
urn:cts:latinLit:phi0959.phi001:3.335	Dictaque Varroni fulvis insignia villis
urn:cts:latinLit:phi0959.phi001:3.336	Vellera, germanae, Phrixe, querenda tuae:
urn:cts:latinLit:phi0959.phi001:3.337	Et profugum Aenean, altae primordia Romae,
urn:cts:latinLit:phi0959.phi001:3.338	Quo nullum Latio clarius extat opus.
urn:cts:latinLit:phi0959.phi001:3.339	Forsitan et nostrum nomen miscebitur istis,
urn:cts:latinLit:phi0959.phi001:3.340	Nec mea Lethaeis scripta dabuntur aquis:
urn:cts:latinLit:phi0959.phi001:3.341	Atque aliquis dicet 'nostri lege culta magistri
urn:cts:latinLit:phi0959.phi001:3.342	Carmina, quis partes instruit ille duas:
urn:cts:latinLit:phi0959.phi001:3.343	Deve tribus libris, titulus quos signat Amorum,
urn:cts:latinLit:phi0959.phi001:3.344	Elige, quod docili molliter ore legas:
urn:cts:latinLit:phi0959.phi001:3.345	Vel tibi composita cantetur Epistola voce:
urn:cts:latinLit:phi0959.phi001:3.346	Ignotum hoc aliis ille novavit opus.'
urn:cts:latinLit:phi0959.phi001:3.347	O ita, Phoebe, velis! ita vos, pia numina vatum,
urn:cts:latinLit:phi0959.phi001:3.348	Insignis cornu Bacche, novemque deae!
urn:cts:latinLit:phi0959.phi001:3.349	Quis dubitet, quin scire velim saltare puellam,
urn:cts:latinLit:phi0959.phi001:3.350	Ut moveat posito brachia iussa mero?
urn:cts:latinLit:phi0959.phi001:3.351	Artifices lateris, scenae spectacula, amantur:
urn:cts:latinLit:phi0959.phi001:3.352	Tantum mobilitas illa decoris habet.
urn:cts:latinLit:phi0959.phi001:3.353	Parva monere pudet, talorum dicere iactus
urn:cts:latinLit:phi0959.phi001:3.354	Ut sciat, et vires, tessera missa, tuas:
urn:cts:latinLit:phi0959.phi001:3.355	Et modo tres iactet numeros, modo cogitet, apte
urn:cts:latinLit:phi0959.phi001:3.356	Quam subeat partem callida, quamque vocet.
urn:cts:latinLit:phi0959.phi001:3.357	Cautaque non stulte latronum proelia ludat,
urn:cts:latinLit:phi0959.phi001:3.358	Unus cum gemino calculus hoste perit,
urn:cts:latinLit:phi0959.phi001:3.359	Bellatorque sua prensus sine compare bellat,
urn:cts:latinLit:phi0959.phi001:3.360	Aemulus et coeptum saepe recurrit iter.
urn:cts:latinLit:phi0959.phi001:3.361	Reticuloque pilae leves fundantur aperto,
urn:cts:latinLit:phi0959.phi001:3.362	Nec, nisi quam tolles, ulla movenda pila est.
urn:cts:latinLit:phi0959.phi001:3.363	Est genus, in totidem tenui ratione redactum
urn:cts:latinLit:phi0959.phi001:3.364	Scriptula, quot menses lubricus annus habet:
urn:cts:latinLit:phi0959.phi001:3.365	Parva tabella capit ternos utrimque lapillos,
urn:cts:latinLit:phi0959.phi001:3.366	In qua vicisse est continuasse suos.
urn:cts:latinLit:phi0959.phi001:3.367	Mille facesse iocos; turpe est nescire puellam
urn:cts:latinLit:phi0959.phi001:3.368	Ludere: ludendo saepe paratur amor.
urn:cts:latinLit:phi0959.phi001:3.369	Sed minimus labor est sapienter iactibus uti:
urn:cts:latinLit:phi0959.phi001:3.370	Maius opus mores composuisse suos.
urn:cts:latinLit:phi0959.phi001:3.371	Tum sumus incauti, studioque aperimur in ipso,
urn:cts:latinLit:phi0959.phi001:3.372	Nudaque per lusus pectora nostra patent;
urn:cts:latinLit:phi0959.phi001:3.373	Ira subit, deforme malum, lucrique cupido,
urn:cts:latinLit:phi0959.phi001:3.374	Iurgiaque et rixae sollicitusque dolor:
urn:cts:latinLit:phi0959.phi001:3.375	Crimina dicuntur, resonat clamoribus aether,
urn:cts:latinLit:phi0959.phi001:3.376	Invocat iratos et sibi quisque deos:
urn:cts:latinLit:phi0959.phi001:3.377	Nulla fides, tabulaeque novae per vota petuntur;
urn:cts:latinLit:phi0959.phi001:3.378	Et lacrimis vidi saepe madere genas.
urn:cts:latinLit:phi0959.phi001:3.379	Iuppiter a vobis tam turpia crimina pellat,
urn:cts:latinLit:phi0959.phi001:3.380	In quibus est ulli cura placere viro.
urn:cts:latinLit:phi0959.phi001:3.381	Hos ignava iocos tribuit natura puellis;
urn:cts:latinLit:phi0959.phi001:3.382	Materia ludunt uberiore viri.
urn:cts:latinLit:phi0959.phi001:3.383	Sunt illis celeresque pilae iaculumque trochique
urn:cts:latinLit:phi0959.phi001:3.384	Armaque et in gyros ire coactus equus.
urn:cts:latinLit:phi0959.phi001:3.385	Nec vos Campus habet, nec vos gelidissima Virgo,
urn:cts:latinLit:phi0959.phi001:3.386	Nec Tuscus placida devehit amnis aqua.
urn:cts:latinLit:phi0959.phi001:3.387	At licet et prodest Pompeias ire per umbras,
urn:cts:latinLit:phi0959.phi001:3.388	Virginis aetheriis cum caput ardet equis;
urn:cts:latinLit:phi0959.phi001:3.389	Visite laurigero sacrata Palatia Phoebo:
urn:cts:latinLit:phi0959.phi001:3.390	Ille Paraetonicas mersit in alta rates;
urn:cts:latinLit:phi0959.phi001:3.391	Quaeque soror coniunxque ducis monimenta pararunt,
urn:cts:latinLit:phi0959.phi001:3.392	Navalique gener cinctus honore caput;
urn:cts:latinLit:phi0959.phi001:3.393	Visite turicremas vaccae Memphitidos aras,
urn:cts:latinLit:phi0959.phi001:3.394	Visite conspicuis terna theatra locis;
urn:cts:latinLit:phi0959.phi001:3.395	Spectentur tepido maculosae sanguine harenae,
urn:cts:latinLit:phi0959.phi001:3.396	Metaque ferventi circueunda rota.
urn:cts:latinLit:phi0959.phi001:3.397	Quod latet, ignotum est: ignoti nulla cupido:
urn:cts:latinLit:phi0959.phi001:3.398	Fructus abest, facies cum bona teste caret.
urn:cts:latinLit:phi0959.phi001:3.399	Tu licet et Thamyram superes et Amoebea cantu,
urn:cts:latinLit:phi0959.phi001:3.400	Non erit ignotae gratia magna lyrae.
urn:cts:latinLit:phi0959.phi001:3.401	Si Venerem Cous nusquam posuisset Apelles,
urn:cts:latinLit:phi0959.phi001:3.402	Mersa sub aequoreis illa lateret aquis.
urn:cts:latinLit:phi0959.phi001:3.403	Quid petitur sacris, nisi tantum fama, poetis?
urn:cts:latinLit:phi0959.phi001:3.404	Hoc votum nostri summa laboris habet.
urn:cts:latinLit:phi0959.phi001:3.405	Cura deum fuerant olim regumque poetae:
urn:cts:latinLit:phi0959.phi001:3.406	Praemiaque antiqui magna tulere chori.
urn:cts:latinLit:phi0959.phi001:3.407	Sanctaque maiestas et erat venerabile nomen
urn:cts:latinLit:phi0959.phi001:3.408	Vatibus, et largae saepe dabantur opes.
urn:cts:latinLit:phi0959.phi001:3.409	Ennius emeruit, Calabris in montibus ortus,
urn:cts:latinLit:phi0959.phi001:3.410	Contiguus poni, Scipio magne, tibi.
urn:cts:latinLit:phi0959.phi001:3.411	Nunc ederae sine honore iacent, operataque doctis
urn:cts:latinLit:phi0959.phi001:3.412	Cura vigil Musis nomen inertis habet.
urn:cts:latinLit:phi0959.phi001:3.413	Sed famae vigilare iuvat: quis nosset Homerum,
urn:cts:latinLit:phi0959.phi001:3.414	Ilias aeternum si latuisset opus?
urn:cts:latinLit:phi0959.phi001:3.415	Quis Danan nosset, si semper clusa fuisset,
urn:cts:latinLit:phi0959.phi001:3.416	Inque sua turri perlatuisset anus?
urn:cts:latinLit:phi0959.phi001:3.417	Utilis est vobis, formosae, turba, puellae.
urn:cts:latinLit:phi0959.phi001:3.418	Saepe vagos ultra limina ferte pedes.
urn:cts:latinLit:phi0959.phi001:3.419	Ad multas lupa tendit oves, praedetur ut unam,
urn:cts:latinLit:phi0959.phi001:3.420	Et Iovis in multas devolat ales aves.
urn:cts:latinLit:phi0959.phi001:3.421	Se quoque det populo mulier speciosa videndam:
urn:cts:latinLit:phi0959.phi001:3.422	Quem trahat, e multis forsitan unus erit.
urn:cts:latinLit:phi0959.phi001:3.423	Omnibus illa locis maneat studiosa placendi,
urn:cts:latinLit:phi0959.phi001:3.424	Et curam tota mente decoris agat.
urn:cts:latinLit:phi0959.phi001:3.425	Casus ubique valet; semper tibi pendeat hamus:
urn:cts:latinLit:phi0959.phi001:3.426	Quo minime credas gurgite, piscis erit.
urn:cts:latinLit:phi0959.phi001:3.427	Saepe canes frustra nemorosis montibus errant,
urn:cts:latinLit:phi0959.phi001:3.428	Inque plagam nullo cervus agente venit.
urn:cts:latinLit:phi0959.phi001:3.429	Quid minus Andromedae fuerat sperare revinctae,
urn:cts:latinLit:phi0959.phi001:3.430	Quam lacrimas ulli posse placere suas?
urn:cts:latinLit:phi0959.phi001:3.431	Funere saepe viri vir quaeritur; ire solutis
urn:cts:latinLit:phi0959.phi001:3.432	Crinibus et fletus non tenuisse decet.
urn:cts:latinLit:phi0959.phi001:3.433	Sed vitate viros cultum formamque professos,
urn:cts:latinLit:phi0959.phi001:3.434	Quique suas ponunt in statione comas.
urn:cts:latinLit:phi0959.phi001:3.435	Quae vobis dicunt, dixerunt mille puellis:
urn:cts:latinLit:phi0959.phi001:3.436	Errat et in nulla sede moratur amor.
urn:cts:latinLit:phi0959.phi001:3.437	Femina quid faciat, cum sit vir levior ipsa,
urn:cts:latinLit:phi0959.phi001:3.438	Forsitan et plures possit habere viros?
urn:cts:latinLit:phi0959.phi001:3.439	Vix mihi credetis, sed credite: Troia maneret,
urn:cts:latinLit:phi0959.phi001:3.440	Praeceptis Priamo si foret usa satae.
urn:cts:latinLit:phi0959.phi001:3.441	Sunt qui mendaci specie grassentur amoris,
urn:cts:latinLit:phi0959.phi001:3.442	Perque aditus talis lucra pudenda petant.
urn:cts:latinLit:phi0959.phi001:3.443	Nec coma vos fallat liquido nitidissima nardo,
urn:cts:latinLit:phi0959.phi001:3.444	Nec brevis in rugas lingula pressa suas:
urn:cts:latinLit:phi0959.phi001:3.445	Nec toga decipiat filo tenuissima, nec si
urn:cts:latinLit:phi0959.phi001:3.446	Anulus in digitis alter et alter erit.
urn:cts:latinLit:phi0959.phi001:3.447	Forsitan ex horum numero cultissimus ille
urn:cts:latinLit:phi0959.phi001:3.448	Fur sit, et uratur vestis amore tuae.
urn:cts:latinLit:phi0959.phi001:3.449	'Redde meum!' clamant spoliatae saepe puellae,
urn:cts:latinLit:phi0959.phi001:3.450	'Redde meum!' toto voce boante foro.
urn:cts:latinLit:phi0959.phi001:3.451	Has, Venus, e templis multo radiantibus auro
urn:cts:latinLit:phi0959.phi001:3.452	Lenta vides lites Appiadesque tuae.
urn:cts:latinLit:phi0959.phi001:3.453	Sunt quoque non dubia quaedam mala nomina fama:
urn:cts:latinLit:phi0959.phi001:3.454	Deceptae multi crimen amantis habent.
urn:cts:latinLit:phi0959.phi001:3.455	Discite ab alterius vestras timuisse querellis;
urn:cts:latinLit:phi0959.phi001:3.456	Ianua fallaci ne sit aperta viro.
urn:cts:latinLit:phi0959.phi001:3.457	Parcite, Cecropides, iuranti credere Theseo:
urn:cts:latinLit:phi0959.phi001:3.458	Quos faciet testes, fecit et ante, deos.
urn:cts:latinLit:phi0959.phi001:3.459	Et tibi, Demophoon, These criminis heres,
urn:cts:latinLit:phi0959.phi001:3.460	Phyllide decepta nulla relicta fides.
urn:cts:latinLit:phi0959.phi001:3.461	Si bene promittent, totidem promittite verbis:
urn:cts:latinLit:phi0959.phi001:3.462	Si dederint, et vos gaudia pacta date.
urn:cts:latinLit:phi0959.phi001:3.463	Illa potest vigiles flammas extinguere Vestae,
urn:cts:latinLit:phi0959.phi001:3.464	Et rapere e templis, Inachi, sacra tuis,
urn:cts:latinLit:phi0959.phi001:3.465	Et dare mixta viro tritis aconita cicutis,
urn:cts:latinLit:phi0959.phi001:3.466	Accepto venerem munere siqua negat.
urn:cts:latinLit:phi0959.phi001:3.467	Fert animus propius consistere: supprime habenas,
urn:cts:latinLit:phi0959.phi001:3.468	Musa, nec admissis excutiare rotis.
urn:cts:latinLit:phi0959.phi001:3.469	Verba vadum temptent abiegnis scripta tabellis:
urn:cts:latinLit:phi0959.phi001:3.470	Accipiat missas apta ministra notas.
urn:cts:latinLit:phi0959.phi001:3.471	Inspice: quodque leges, ex ipsis collige verbis,
urn:cts:latinLit:phi0959.phi001:3.472	Fingat, an ex animo sollicitusque roget.
urn:cts:latinLit:phi0959.phi001:3.473	Postque brevem rescribe moram: mora semper amantes
urn:cts:latinLit:phi0959.phi001:3.474	Incitat, exiguum si modo tempus habet.
urn:cts:latinLit:phi0959.phi001:3.475	Sed neque te facilem iuveni promitte roganti,
urn:cts:latinLit:phi0959.phi001:3.476	Nec tamen e duro quod petit ille nega.
urn:cts:latinLit:phi0959.phi001:3.477	Fac timeat speretque simul, quotiensque remittes,
urn:cts:latinLit:phi0959.phi001:3.478	Spesque magis veniat certa minorque metus.
urn:cts:latinLit:phi0959.phi001:3.479	Munda, sed e medio consuetaque verba, puellae,
urn:cts:latinLit:phi0959.phi001:3.480	Scribite: sermonis publica forma placet;
urn:cts:latinLit:phi0959.phi001:3.481	A! quotiens dubius scriptis exarsit amator,
urn:cts:latinLit:phi0959.phi001:3.482	Et nocuit formae barbara lingua bonae!
urn:cts:latinLit:phi0959.phi001:3.483	Sed quoniam, quamvis vittae careatis honore,
urn:cts:latinLit:phi0959.phi001:3.484	Est vobis vestros fallere cura viros,
urn:cts:latinLit:phi0959.phi001:3.485	Ancillae puerique manu perarate tabellas,
urn:cts:latinLit:phi0959.phi001:3.486	Pignora nec iuveni credite vestra novo.
urn:cts:latinLit:phi0959.phi001:3.487	Perfidus ille quidem, qui talia pignora servat,
urn:cts:latinLit:phi0959.phi001:3.490	Sed tamen Aetnaei fulminis instar habent.
urn:cts:latinLit:phi0959.phi001:3.491	Vidi ego pallentes isto terrore puellas
urn:cts:latinLit:phi0959.phi001:3.492	Servitium miseras tempus in omne pati.
urn:cts:latinLit:phi0959.phi001:3.493	Iudice me fraus est concessa repellere fraudem,
urn:cts:latinLit:phi0959.phi001:3.494	Armaque in armatos sumere iura sinunt.
urn:cts:latinLit:phi0959.phi001:3.495	Ducere consuescat multas manus una figuras,
urn:cts:latinLit:phi0959.phi001:3.496	(A! pereant, per quos ista monenda mihi)
urn:cts:latinLit:phi0959.phi001:3.495	Nec nisi deletis tutum rescribere ceris,
urn:cts:latinLit:phi0959.phi001:3.496	Ne teneat geminas una tabella manus.
urn:cts:latinLit:phi0959.phi001:3.497	Femina dicatur scribenti semper amator:
urn:cts:latinLit:phi0959.phi001:3.498	Illa sit in vestris, qui fuit ille, notis.
urn:cts:latinLit:phi0959.phi001:3.499	Si licet a parvis animum ad maiora referre,
urn:cts:latinLit:phi0959.phi001:3.500	Plenaque curvato pandere vela sinu,
urn:cts:latinLit:phi0959.phi001:3.501	Pertinet ad faciem rabidos compescere mores:
urn:cts:latinLit:phi0959.phi001:3.502	Candida pax homines, trux decet ira feras.
urn:cts:latinLit:phi0959.phi001:3.503	Ora tument ira: nigrescunt sanguine venae:
urn:cts:latinLit:phi0959.phi001:3.504	Lumina Gorgoneo saevius igne micant.
urn:cts:latinLit:phi0959.phi001:3.505	'I procul hinc,' dixit 'non es mihi, tibia, tanti,'
urn:cts:latinLit:phi0959.phi001:3.506	Ut vidit vultus Pallas in amne suos.
urn:cts:latinLit:phi0959.phi001:3.507	Vos quoque si media speculum spectetis in ira,
urn:cts:latinLit:phi0959.phi001:3.508	Cognoscat faciem vix satis ulla suam.
urn:cts:latinLit:phi0959.phi001:3.509	Nec minus in vultu damnosa superbia vestro:
urn:cts:latinLit:phi0959.phi001:3.510	Comibus est oculis alliciendus amor.
urn:cts:latinLit:phi0959.phi001:3.511	Odimus inmodicos (experto credite) fastus:
urn:cts:latinLit:phi0959.phi001:3.512	Saepe tacens odii semina vultus habet.
urn:cts:latinLit:phi0959.phi001:3.513	Spectantem specta, ridenti mollia ride:
urn:cts:latinLit:phi0959.phi001:3.514	Innuet, acceptas tu quoque redde notas.
urn:cts:latinLit:phi0959.phi001:3.515	Sic ubi prolusit, rudibus puer ille relictis
urn:cts:latinLit:phi0959.phi001:3.516	Spicula de pharetra promit acuta sua.
urn:cts:latinLit:phi0959.phi001:3.517	Odimus et maestas: Tecmessam diligat Aiax;
urn:cts:latinLit:phi0959.phi001:3.518	Nos hilarem populum femina laeta capit.
urn:cts:latinLit:phi0959.phi001:3.519	Numquam ego te, Andromache, nec te, Tecmessa, rogarem,
urn:cts:latinLit:phi0959.phi001:3.520	Ut mea de vobis altera amica foret.
urn:cts:latinLit:phi0959.phi001:3.521	Credere vix videor, cum cogar credere partu,
urn:cts:latinLit:phi0959.phi001:3.522	Vos ego cum vestris concubuisse viris.
urn:cts:latinLit:phi0959.phi001:3.523	Scilicet Aiaci mulier maestissima dixit
urn:cts:latinLit:phi0959.phi001:3.524	'Lux mea' quaeque solent verba iuvare viros?
urn:cts:latinLit:phi0959.phi001:3.525	Quis vetat a magnis ad res exempla minores
urn:cts:latinLit:phi0959.phi001:3.526	Sumere, nec nomen pertimuisse ducis?
urn:cts:latinLit:phi0959.phi001:3.527	Dux bonus huic centum commisit vite regendos,
urn:cts:latinLit:phi0959.phi001:3.528	Huic equites, illi signa tuenda dedit:
urn:cts:latinLit:phi0959.phi001:3.529	Vos quoque, de nobis quem quisque erit aptus ad usum,
urn:cts:latinLit:phi0959.phi001:3.530	Inspicite, et certo ponite quemque loco.
urn:cts:latinLit:phi0959.phi001:3.531	Munera det dives: ius qui profitebitur, adsit:
urn:cts:latinLit:phi0959.phi001:3.532	Facundus causam saepe clientis agat:
urn:cts:latinLit:phi0959.phi001:3.533	Carmina qui facimus, mittamus carmina tantum:
urn:cts:latinLit:phi0959.phi001:3.534	Hic chorus ante alios aptus amare sumus.
urn:cts:latinLit:phi0959.phi001:3.535	Nos facimus placitae late praeconia formae:
urn:cts:latinLit:phi0959.phi001:3.536	Nomen habet Nemesis, Cynthia nomen habet:
urn:cts:latinLit:phi0959.phi001:3.537	Vesper et Eoae novere Lycorida terrae:
urn:cts:latinLit:phi0959.phi001:3.538	Et multi, quae sit nostra Corinna, rogant.
urn:cts:latinLit:phi0959.phi001:3.539	Adde, quod insidiae sacris a vatibus absunt,
urn:cts:latinLit:phi0959.phi001:3.540	Et facit ad mores ars quoque nostra suos.
urn:cts:latinLit:phi0959.phi001:3.541	Nec nos ambitio, nec amor nos tangit habendi:
urn:cts:latinLit:phi0959.phi001:3.542	Contempto colitur lectus et umbra foro.
urn:cts:latinLit:phi0959.phi001:3.543	Sed facile haeremus, validoque perurimur aestu,
urn:cts:latinLit:phi0959.phi001:3.544	Et nimium certa scimus amare fide.
urn:cts:latinLit:phi0959.phi001:3.545	Scilicet ingenium placida mollitur ab arte,
urn:cts:latinLit:phi0959.phi001:3.546	Et studio mores convenienter eunt.
urn:cts:latinLit:phi0959.phi001:3.547	Vatibus Aoniis faciles estote, puellae:
urn:cts:latinLit:phi0959.phi001:3.548	Numen inest illis, Pieridesque favent.
urn:cts:latinLit:phi0959.phi001:3.549	Est deus in nobis, et sunt commercia caeli:
urn:cts:latinLit:phi0959.phi001:3.550	Sedibus aetheriis spiritus ille venit.
urn:cts:latinLit:phi0959.phi001:3.551	A doctis pretium scelus est sperare poetis;
urn:cts:latinLit:phi0959.phi001:3.552	Me miserum! scelus hoc nulla puella timet.
urn:cts:latinLit:phi0959.phi001:3.553	Dissimulate tamen, nec prima fronte rapaces
urn:cts:latinLit:phi0959.phi001:3.554	Este: novus viso casse resistet amans.
urn:cts:latinLit:phi0959.phi001:3.555	Sed neque vector equum, qui nuper sensit habenas,
urn:cts:latinLit:phi0959.phi001:3.556	Comparibus frenis artificemque reget,
urn:cts:latinLit:phi0959.phi001:3.557	Nec stabiles animos annis viridemque iuventam
urn:cts:latinLit:phi0959.phi001:3.558	Ut capias, idem limes agendus erit.
urn:cts:latinLit:phi0959.phi001:3.559	Hic rudis et castris nunc primum notus Amoris,
urn:cts:latinLit:phi0959.phi001:3.560	Qui tetigit thalamos praeda novella tuos,
urn:cts:latinLit:phi0959.phi001:3.561	Te solam norit, tibi semper inhaereat uni:
urn:cts:latinLit:phi0959.phi001:3.562	Cingenda est altis saepibus ista seges.
urn:cts:latinLit:phi0959.phi001:3.563	Effuge rivalem: vinces, dum sola tenebis;
urn:cts:latinLit:phi0959.phi001:3.564	Non bene cum sociis regna Venusque manent.
urn:cts:latinLit:phi0959.phi001:3.565	Ille vetus miles sensim et sapienter amabit,
urn:cts:latinLit:phi0959.phi001:3.566	Multaque tironi non patienda feret:
urn:cts:latinLit:phi0959.phi001:3.567	Nec franget postes, nec saevis ignibus uret,
urn:cts:latinLit:phi0959.phi001:3.568	Nec dominae teneras adpetet ungue genas,
urn:cts:latinLit:phi0959.phi001:3.569	Nec scindet tunicasve suas tunicasve puellae,
urn:cts:latinLit:phi0959.phi001:3.570	Nec raptus flendi causa capillus erit.
urn:cts:latinLit:phi0959.phi001:3.571	Ista decent pueros aetate et amore calentes;
urn:cts:latinLit:phi0959.phi001:3.572	Hic fera composita vulnera mente feret.
urn:cts:latinLit:phi0959.phi001:3.573	Ignibus heu lentis uretur, ut umida faena,
urn:cts:latinLit:phi0959.phi001:3.574	Ut modo montanis silva recisa iugis.
urn:cts:latinLit:phi0959.phi001:3.575	Certior hic amor est: brevis et fecundior ille;
urn:cts:latinLit:phi0959.phi001:3.576	Quae fugiunt, celeri carpite poma manu.
urn:cts:latinLit:phi0959.phi001:3.577	Omnia tradantur: portas reseravimus hosti;
urn:cts:latinLit:phi0959.phi001:3.578	Et sit in infida proditione fides.
urn:cts:latinLit:phi0959.phi001:3.579	Quod datur ex facili, longum male nutrit amorem:
urn:cts:latinLit:phi0959.phi001:3.580	Miscenda est laetis rara repulsa iocis.
urn:cts:latinLit:phi0959.phi001:3.581	Ante fores iaceat, 'crudelis ianua!' dicat,
urn:cts:latinLit:phi0959.phi001:3.582	Multaque summisse, multa minanter agat.
urn:cts:latinLit:phi0959.phi001:3.583	Dulcia non ferimus: suco renovemur amaro;
urn:cts:latinLit:phi0959.phi001:3.584	Saepe perit ventis obruta cumba suis;
urn:cts:latinLit:phi0959.phi001:3.585	Hoc est, uxores quod non patiatur amari:
urn:cts:latinLit:phi0959.phi001:3.586	Conveniunt illas, cum voluere, viri;
urn:cts:latinLit:phi0959.phi001:3.587	Adde forem, et duro dicat tibi ianitor ore
urn:cts:latinLit:phi0959.phi001:3.588	'Non potes,' exclusum te quoque tanget amor.
urn:cts:latinLit:phi0959.phi001:3.589	Ponite iam gladios hebetes: pugnetur acutis;
urn:cts:latinLit:phi0959.phi001:3.590	Nec dubito, telis quin petar ipse meis.
urn:cts:latinLit:phi0959.phi001:3.591	Dum cadit in laqueos captus quoque nuper amator,
urn:cts:latinLit:phi0959.phi001:3.592	Solum se thalamos speret habere tuos.
urn:cts:latinLit:phi0959.phi001:3.593	Postmodo rivalem partitaque foedera lecti
urn:cts:latinLit:phi0959.phi001:3.594	Sentiat: has artes tolle, senescet amor.
urn:cts:latinLit:phi0959.phi001:3.595	Tum bene fortis equus reserato carcere currit,
urn:cts:latinLit:phi0959.phi001:3.596	Cum quos praetereat quosque sequatur habet.
urn:cts:latinLit:phi0959.phi001:3.597	Quamlibet extinctos iniuria suscitat ignes:
urn:cts:latinLit:phi0959.phi001:3.598	En, ego (confiteor!) non nisi laesus amo.
urn:cts:latinLit:phi0959.phi001:3.599	Causa tamen nimium non sit manifesta doloris,
urn:cts:latinLit:phi0959.phi001:3.600	Pluraque sollicitus, quam sciet, esse putet.
urn:cts:latinLit:phi0959.phi001:3.601	Incitat et ficti tristis custodia servi,
urn:cts:latinLit:phi0959.phi001:3.602	Et nimium duri cura molesta viri.
urn:cts:latinLit:phi0959.phi001:3.603	Quae venit ex tuto, minus est accepta voluptas:
urn:cts:latinLit:phi0959.phi001:3.604	Ut sis liberior Thaide, finge metus.
urn:cts:latinLit:phi0959.phi001:3.605	Cum melius foribus possis, admitte fenestra,
urn:cts:latinLit:phi0959.phi001:3.606	Inque tuo vultu signa timentis habe.
urn:cts:latinLit:phi0959.phi001:3.607	Callida prosiliat dicatque ancilla 'perimus!'
urn:cts:latinLit:phi0959.phi001:3.608	Tu iuvenem trepidum quolibet abde loco.
urn:cts:latinLit:phi0959.phi001:3.609	Admiscenda tamen venus est secura timori,
urn:cts:latinLit:phi0959.phi001:3.610	Ne tanti noctes non putet esse tuas.
urn:cts:latinLit:phi0959.phi001:3.611	Qua vafer eludi possit ratione maritus,
urn:cts:latinLit:phi0959.phi001:3.612	Quaque vigil custos, praeteriturus eram.
urn:cts:latinLit:phi0959.phi001:3.613	Nupta virum timeat: rata sit custodia nuptae;
urn:cts:latinLit:phi0959.phi001:3.614	Hoc decet, hoc leges iusque pudorque iubent.
urn:cts:latinLit:phi0959.phi001:3.615	Te quoque servari, modo quam vindicta redemit,
urn:cts:latinLit:phi0959.phi001:3.616	Quis ferat? Ut fallas, ad mea sacra veni!
urn:cts:latinLit:phi0959.phi001:3.617	Tot licet observent (adsit modo certa voluntas),
urn:cts:latinLit:phi0959.phi001:3.618	Quot fuerant Argo lumina, verba dabis.
urn:cts:latinLit:phi0959.phi001:3.619	Scilicet obstabit custos, ne scribere possis,
urn:cts:latinLit:phi0959.phi001:3.620	Sumendae detur cum tibi tempus aquae?
urn:cts:latinLit:phi0959.phi001:3.621	Conscia cum possit scriptas portare tabellas,
urn:cts:latinLit:phi0959.phi001:3.622	Quas tegat in tepido fascia lata sinu?
urn:cts:latinLit:phi0959.phi001:3.623	Cum possit sura chartas celare ligatas,
urn:cts:latinLit:phi0959.phi001:3.624	Et vincto blandas sub pede ferre notas?
urn:cts:latinLit:phi0959.phi001:3.625	Caverit haec custos, pro charta conscia tergum
urn:cts:latinLit:phi0959.phi001:3.626	Praebeat, inque suo corpore verba ferat.
urn:cts:latinLit:phi0959.phi001:3.627	Tuta quoque est fallitque oculos e lacte recenti
urn:cts:latinLit:phi0959.phi001:3.628	Littera: carbonis pulvere tange, leges.
urn:cts:latinLit:phi0959.phi001:3.629	Fallet et umiduli quae fiet acumine lini,
urn:cts:latinLit:phi0959.phi001:3.630	Ut ferat occultas pura tabella notas.
urn:cts:latinLit:phi0959.phi001:3.631	Adfuit Acrisio servandae cura puellae:
urn:cts:latinLit:phi0959.phi001:3.632	Hunc tamen illa suo crimine fecit avum.
urn:cts:latinLit:phi0959.phi001:3.633	Quid faciat custos, cum sint tot in urbe theatra,
urn:cts:latinLit:phi0959.phi001:3.634	Cum spectet iunctos illa libenter equos,
urn:cts:latinLit:phi0959.phi001:3.635	Cum sedeat Phariae sistris operata iuvencae,
urn:cts:latinLit:phi0959.phi001:3.636	Quoque sui comites ire vetantur, eat,
urn:cts:latinLit:phi0959.phi001:3.637	Cum fuget a templis oculos Bona Diva virorum,
urn:cts:latinLit:phi0959.phi001:3.638	Praeterquam siquos illa venire iubet?
urn:cts:latinLit:phi0959.phi001:3.639	Cum, custode foris tunicas servante puellae,
urn:cts:latinLit:phi0959.phi001:3.640	Celent furtivos balnea multa iocos,
urn:cts:latinLit:phi0959.phi001:3.641	Cum, quotiens opus est, fallax aegrotet amica,
urn:cts:latinLit:phi0959.phi001:3.642	Et cedat lecto quamlibet aegra suo,
urn:cts:latinLit:phi0959.phi001:3.643	Nomine cum doceat, quid agamus, adultera clavis,
urn:cts:latinLit:phi0959.phi001:3.644	Quasque petas non det ianua sola vias?
urn:cts:latinLit:phi0959.phi001:3.645	Fallitur et multo custodis cura Lyaeo,
urn:cts:latinLit:phi0959.phi001:3.646	Illa vel Hispano lecta sit uva iugo;
urn:cts:latinLit:phi0959.phi001:3.647	Sunt quoque, quae faciant altos medicamina somnos,
urn:cts:latinLit:phi0959.phi001:3.648	Victaque Lethaea lumina nocte premant;
urn:cts:latinLit:phi0959.phi001:3.649	Nec male deliciis odiosum conscia tardis
urn:cts:latinLit:phi0959.phi001:3.650	Detinet, et longa iungitur ipsa mora.
urn:cts:latinLit:phi0959.phi001:3.651	Quid iuvat ambages praeceptaque parva movere,
urn:cts:latinLit:phi0959.phi001:3.652	Cum minimo custos munere possit emi?
urn:cts:latinLit:phi0959.phi001:3.653	Munera, crede mihi, capiunt hominesque deosque:
urn:cts:latinLit:phi0959.phi001:3.654	Placatur donis Iuppiter ipse datis.
urn:cts:latinLit:phi0959.phi001:3.655	Quid sapiens faciet, stultus cum munere gaudet?
urn:cts:latinLit:phi0959.phi001:3.656	Ipse quoque accepto munere mutus erit.
urn:cts:latinLit:phi0959.phi001:3.657	Sed semel est custos longum redimendus in aevum:
urn:cts:latinLit:phi0959.phi001:3.658	Saepe dabit, dederit quas semel ille manus.
urn:cts:latinLit:phi0959.phi001:3.659	Questus eram, memini, metuendos esse sodales:
urn:cts:latinLit:phi0959.phi001:3.660	Non tangit solos ista querella viros.
urn:cts:latinLit:phi0959.phi001:3.661	Credula si fueris, aliae tua gaudia carpent,
urn:cts:latinLit:phi0959.phi001:3.662	Et lepus hic aliis exagitatus erit.
urn:cts:latinLit:phi0959.phi001:3.663	Haec quoque, quae praebet lectum studiosa locumque
urn:cts:latinLit:phi0959.phi001:3.664	Crede mihi, mecum non semel illa fuit.
urn:cts:latinLit:phi0959.phi001:3.665	Nec nimium vobis formosa ancilla ministret:
urn:cts:latinLit:phi0959.phi001:3.666	Saepe vicem dominae praebuit illa mihi.
urn:cts:latinLit:phi0959.phi001:3.667	Quo feror insanus? quid aperto pectore in hostem
urn:cts:latinLit:phi0959.phi001:3.668	Mittor, et indicio prodor ab ipse meo?
urn:cts:latinLit:phi0959.phi001:3.669	Non avis aucupibus monstrat, qua parte petatur:
urn:cts:latinLit:phi0959.phi001:3.670	Non docet infestos currere cerva canes.
urn:cts:latinLit:phi0959.phi001:3.671	Viderit utilitas: ego coepta fideliter edam:
urn:cts:latinLit:phi0959.phi001:3.672	Lemniasin gladios in mea fata dabo.
urn:cts:latinLit:phi0959.phi001:3.673	Efficite (et facile est), ut nos credamus amari:
urn:cts:latinLit:phi0959.phi001:3.674	Prona venit cupidis in sua vota fides.
urn:cts:latinLit:phi0959.phi001:3.675	Spectet amabilius iuvenem, suspiret ab imo
urn:cts:latinLit:phi0959.phi001:3.676	Femina, tam sero cur veniatque roget:
urn:cts:latinLit:phi0959.phi001:3.677	Accedant lacrimae, dolor et de paelice fictus,
urn:cts:latinLit:phi0959.phi001:3.678	Et laniet digitis illius ora suis:
urn:cts:latinLit:phi0959.phi001:3.679	Iamdudum persuasus erit; miserebitur ultro,
urn:cts:latinLit:phi0959.phi001:3.680	Et dicet 'cura carpitur ista mei.'
urn:cts:latinLit:phi0959.phi001:3.681	Praecipue si cultus erit speculoque placebit,
urn:cts:latinLit:phi0959.phi001:3.682	Posse suo tangi credet amore deas.
urn:cts:latinLit:phi0959.phi001:3.683	Sed te, quaecumque est, moderate iniuria turbet,
urn:cts:latinLit:phi0959.phi001:3.684	Nec sis audita paelice mentis inops.
urn:cts:latinLit:phi0959.phi001:3.685	Nec cito credideris: quantum cito credere laedat,
urn:cts:latinLit:phi0959.phi001:3.686	Exemplum vobis non leve Procris erit.
urn:cts:latinLit:phi0959.phi001:3.687	Est prope purpureos colles florentis Hymetti
urn:cts:latinLit:phi0959.phi001:3.688	Fons sacer et viridi caespite mollis humus:
urn:cts:latinLit:phi0959.phi001:3.689	Silva nemus non alta facit; tegit arbutus herbam,
urn:cts:latinLit:phi0959.phi001:3.690	Ros maris et lauri nigraque myrtus olent:
urn:cts:latinLit:phi0959.phi001:3.691	Nec densum foliis buxum fragilesque myricae,
urn:cts:latinLit:phi0959.phi001:3.692	Nec tenues cytisi cultaque pinus abest.
urn:cts:latinLit:phi0959.phi001:3.693	Lenibus inpulsae zephyris auraque salubri
urn:cts:latinLit:phi0959.phi001:3.694	Tot generum frondes herbaque summa tremit.
urn:cts:latinLit:phi0959.phi001:3.695	Grata quies Cephalo: famulis canibusque relictis
urn:cts:latinLit:phi0959.phi001:3.696	Lassus in hac iuvenis saepe resedit humo,
urn:cts:latinLit:phi0959.phi001:3.697	'Quae' que 'meos releves aestus,' cantare solebat
urn:cts:latinLit:phi0959.phi001:3.698	'Accipienda sinu, mobilis aura, veni.'
urn:cts:latinLit:phi0959.phi001:3.699	Coniugis ad timidas aliquis male sedulus aures
urn:cts:latinLit:phi0959.phi001:3.700	Auditos memori detulit ore sonos;
urn:cts:latinLit:phi0959.phi001:3.701	Procris ut accepit nomen, quasi paelicis, Aurae,
urn:cts:latinLit:phi0959.phi001:3.702	Excidit, et subito muta dolore fuit;
urn:cts:latinLit:phi0959.phi001:3.703	Palluit, ut serae lectis de vite racemis
urn:cts:latinLit:phi0959.phi001:3.704	Pallescunt frondes, quas nova laesit hiemps,
urn:cts:latinLit:phi0959.phi001:3.705	Quaeque suos curvant matura cydonia ramos,
urn:cts:latinLit:phi0959.phi001:3.706	Cornaque adhuc nostris non satis apta cibis.
urn:cts:latinLit:phi0959.phi001:3.707	Ut rediit animus, tenues a pectore vestes
urn:cts:latinLit:phi0959.phi001:3.708	Rumpit, et indignas sauciat ungue genas;
urn:cts:latinLit:phi0959.phi001:3.709	Nec mora, per medias passis furibunda capillis
urn:cts:latinLit:phi0959.phi001:3.710	Evolat, ut thyrso concita Baccha, vias.
urn:cts:latinLit:phi0959.phi001:3.711	Ut prope perventum, comites in valle relinquit,
urn:cts:latinLit:phi0959.phi001:3.712	Ipsa nemus tacito clam pede fortis init.
urn:cts:latinLit:phi0959.phi001:3.713	Quid tibi mentis erat, cum sic male sana lateres,
urn:cts:latinLit:phi0959.phi001:3.714	Procri? quis adtoniti pectoris ardor erat?
urn:cts:latinLit:phi0959.phi001:3.715	Iam iam venturam, quaecumque erat Aura, putabas
urn:cts:latinLit:phi0959.phi001:3.716	Scilicet, atque oculis probra videnda tuis.
urn:cts:latinLit:phi0959.phi001:3.717	Nunc venisse piget (neque enim deprendere velles),
urn:cts:latinLit:phi0959.phi001:3.718	Nunc iuvat: incertus pectora versat amor.
urn:cts:latinLit:phi0959.phi001:3.719	Credere quae iubeant, locus est et nomen et index,
urn:cts:latinLit:phi0959.phi001:3.720	Et quia mens semper quod timet, esse putat.
urn:cts:latinLit:phi0959.phi001:3.721	Vidit ut oppressa vestigia corporis herba,
urn:cts:latinLit:phi0959.phi001:3.722	Pulsantur trepidi corde micante sinus.
urn:cts:latinLit:phi0959.phi001:3.723	Iamque dies medius tenues contraxerat umbras,
urn:cts:latinLit:phi0959.phi001:3.724	Inque pari spatio vesper et ortus erant:
urn:cts:latinLit:phi0959.phi001:3.725	Ecce, redit Cephalus silvis, Cyllenia proles,
urn:cts:latinLit:phi0959.phi001:3.726	Oraque fontana fervida pulsat aqua.
urn:cts:latinLit:phi0959.phi001:3.727	Anxia, Procri, lates: solitas iacet ille per herbas,
urn:cts:latinLit:phi0959.phi001:3.728	Et 'zephyri molles auraque' dixit 'ades!'
urn:cts:latinLit:phi0959.phi001:3.729	Ut patuit miserae iucundus nominis error,
urn:cts:latinLit:phi0959.phi001:3.730	Et mens et rediit verus in ora color.
urn:cts:latinLit:phi0959.phi001:3.731	Surgit, et oppositas agitato corpore frondes
urn:cts:latinLit:phi0959.phi001:3.732	Movit, in amplexus uxor itura viri:
urn:cts:latinLit:phi0959.phi001:3.733	Ille feram movisse ratus, iuvenaliter artus
urn:cts:latinLit:phi0959.phi001:3.734	Corripit, in dextra tela fuere manu.
urn:cts:latinLit:phi0959.phi001:3.735	Quid facis, infelix? non est fera, supprime tela!
urn:cts:latinLit:phi0959.phi001:3.736	Me miserum! iaculo fixa puella tuo est.
urn:cts:latinLit:phi0959.phi001:3.737	'Ei mihi!' conclamat 'fixisti pectus amicum.
urn:cts:latinLit:phi0959.phi001:3.738	Hic locus a Cephalo vulnera semper habet.
urn:cts:latinLit:phi0959.phi001:3.739	Ante diem morior, sed nulla paelice laesa:
urn:cts:latinLit:phi0959.phi001:3.740	Hoc faciet positae te mihi, terra, levem.
urn:cts:latinLit:phi0959.phi001:3.741	Nomine suspectas iam spiritus exit in auras:
urn:cts:latinLit:phi0959.phi001:3.742	Labor, eo, cara lumina conde manu!'
urn:cts:latinLit:phi0959.phi001:3.743	Ille sinu dominae morientia corpora maesto
urn:cts:latinLit:phi0959.phi001:3.744	Sustinet, et lacrimis vulnera saeva lavat:
urn:cts:latinLit:phi0959.phi001:3.745	Exit, et incauto paulatim pectore lapsus
urn:cts:latinLit:phi0959.phi001:3.746	Excipitur miseri spiritus ore viri.
urn:cts:latinLit:phi0959.phi001:3.747	Sed repetamus opus: mihi nudis rebus eundum est,
urn:cts:latinLit:phi0959.phi001:3.748	Ut tangat portus fessa carina suos.
urn:cts:latinLit:phi0959.phi001:3.749	Sollicite expectas, dum te in convivia ducam,
urn:cts:latinLit:phi0959.phi001:3.750	Et quaeris monitus hac quoque parte meos.
urn:cts:latinLit:phi0959.phi001:3.751	Sera veni, positaque decens incede lucerna:
urn:cts:latinLit:phi0959.phi001:3.752	Grata mora venies; maxima lena mora est.
urn:cts:latinLit:phi0959.phi001:3.753	Etsi turpis eris, formosa videbere potis,
urn:cts:latinLit:phi0959.phi001:3.754	Et latebras vitiis nox dabit ipsa tuis.
urn:cts:latinLit:phi0959.phi001:3.755	Carpe cibos digitis: est quiddam gestus edendi:
urn:cts:latinLit:phi0959.phi001:3.756	Ora nec immunda tota perungue manu.
urn:cts:latinLit:phi0959.phi001:3.757	Neve domi praesume dapes, sed desine citra
urn:cts:latinLit:phi0959.phi001:3.758	Quam capis; es paulo quam potes esse minus;
urn:cts:latinLit:phi0959.phi001:3.759	Priamides Helenen avide si spectet edentem,
urn:cts:latinLit:phi0959.phi001:3.760	Oderit, et dicat 'stulta rapina mea est.'
urn:cts:latinLit:phi0959.phi001:3.761	Aptius est, deceatque magis potare puellas:
urn:cts:latinLit:phi0959.phi001:3.762	Cum Veneris puero non male, Bacche, facis.
urn:cts:latinLit:phi0959.phi001:3.763	Hoc quoque, qua patiens caput est, animusque pedesque
urn:cts:latinLit:phi0959.phi001:3.764	Constant: nec, quae sunt singula, bina vide.
urn:cts:latinLit:phi0959.phi001:3.765	Turpe iacens mulier multo madefacta Lyaeo:
urn:cts:latinLit:phi0959.phi001:3.766	Digna est concubitus quoslibet illa pati.
urn:cts:latinLit:phi0959.phi001:3.767	Nec somnis posita tutum succumbere mensa:
urn:cts:latinLit:phi0959.phi001:3.768	Per somnos fieri multa pudenda solent.
urn:cts:latinLit:phi0959.phi001:3.769	Ulteriora pudet docuisse: sed alma Dione
urn:cts:latinLit:phi0959.phi001:3.770	'Praecipue nostrum est, quod pudet' inquit 'opus.'
urn:cts:latinLit:phi0959.phi001:3.771	Nota sibi sit quaeque: modos a corpore certos
urn:cts:latinLit:phi0959.phi001:3.772	Sumite: non omnes una figura decet.
urn:cts:latinLit:phi0959.phi001:3.773	Quae facie praesignis erit, resupina iaceto:
urn:cts:latinLit:phi0959.phi001:3.774	Spectentur tergo, quis sua terga placent.
urn:cts:latinLit:phi0959.phi001:3.775	Milanion umeris Atalantes crura ferebat:
urn:cts:latinLit:phi0959.phi001:3.776	Si bona sunt, hoc sunt accipienda modo.
urn:cts:latinLit:phi0959.phi001:3.777	Parva vehatur equo: quod erat longissima, numquam
urn:cts:latinLit:phi0959.phi001:3.778	Thebas Hectoreo nupta resedit equo.
urn:cts:latinLit:phi0959.phi001:3.779	Strata premat genibus, paulum cervice reflexa,
urn:cts:latinLit:phi0959.phi001:3.780	Femina per longum conspicienda latus.
urn:cts:latinLit:phi0959.phi001:3.781	Cui femur est iuvenale, carent quoque pectora menda,
urn:cts:latinLit:phi0959.phi001:3.782	Stet vir, in obliquo fusa sit ipsa toro.
urn:cts:latinLit:phi0959.phi001:3.783	Nec tibi turpe puta crinem, ut Phyllea mater,
urn:cts:latinLit:phi0959.phi001:3.784	Solvere, et effusis colla reflecte comis.
urn:cts:latinLit:phi0959.phi001:3.785	Tu quoque, cui rugis uterum Lucina notavit,
urn:cts:latinLit:phi0959.phi001:3.786	Ut celer aversis utere Parthus equis.
urn:cts:latinLit:phi0959.phi001:3.787	Mille modi veneris; simplex minimique laboris,
urn:cts:latinLit:phi0959.phi001:3.788	Cum iacet in dextrum semisupina latus.
urn:cts:latinLit:phi0959.phi001:3.789	Sed neque Phoebei tripodes nec corniger Ammon
urn:cts:latinLit:phi0959.phi001:3.790	Vera magis vobis, quam mea Musa, canet:
urn:cts:latinLit:phi0959.phi001:3.791	Siqua fides arti, quam longo fecimus usu,
urn:cts:latinLit:phi0959.phi001:3.792	Credite: praestabunt carmina nostra fidem.
urn:cts:latinLit:phi0959.phi001:3.793	Sentiat ex imis venerem resoluta medullis
urn:cts:latinLit:phi0959.phi001:3.794	Femina, et ex aequo res iuvet illa duos.
urn:cts:latinLit:phi0959.phi001:3.795	Nec blandae voces iucundaque murmura cessent,
urn:cts:latinLit:phi0959.phi001:3.796	Nec taceant mediis improba verba iocis.
urn:cts:latinLit:phi0959.phi001:3.797	Tu quoque, cui veneris sensum natura negavit,
urn:cts:latinLit:phi0959.phi001:3.798	Dulcia mendaci gaudia finge sono.
urn:cts:latinLit:phi0959.phi001:3.799	Infelix, cui torpet hebes locus ille, puella,
urn:cts:latinLit:phi0959.phi001:3.800	Quo pariter debent femina virque frui.
urn:cts:latinLit:phi0959.phi001:3.801	Tantum, cum finges, ne sis manifesta, caveto:
urn:cts:latinLit:phi0959.phi001:3.802	Effice per motum luminaque ipsa fidem.
urn:cts:latinLit:phi0959.phi001:3.803	Quam iuvet, et voces et anhelitus arguat oris;
urn:cts:latinLit:phi0959.phi001:3.804	A! pudet, arcanas pars habet ista notas.
urn:cts:latinLit:phi0959.phi001:3.805	Gaudia post Veneris quae poscet munus amantem,
urn:cts:latinLit:phi0959.phi001:3.806	Illa suas nolet pondus habere preces....
urn:cts:latinLit:phi0959.phi001:3.807	Nec lucem in thalamos totis admitte fenestris;
urn:cts:latinLit:phi0959.phi001:3.808	Aptius in vestro corpore multa latent.
urn:cts:latinLit:phi0959.phi001:3.809	Lusus habet finem: cygnis descendere tempus,
urn:cts:latinLit:phi0959.phi001:3.810	Duxerunt collo qui iuga nostra suo.
urn:cts:latinLit:phi0959.phi001:3.811	Ut quondam iuvenes, ita nunc, mea turba, puellae
urn:cts:latinLit:phi0959.phi001:3.812	Inscribant spoliis "Naso magister erat."
